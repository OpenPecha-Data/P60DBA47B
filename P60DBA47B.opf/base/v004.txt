༄༅།  །རྗེ་ཐམས་ཅད་མཁྱེན་པ་ཙོང་ཁ་པ་ཆེན་པོ་བློ་བཟང་གྲགས་པའི་བཀའ་འབུམ་ང་པའི་དཀར་ཆག་བཞུག་སོ།།

༄༅༅།   །སྭསྟི། མ་སྨད་སྙིང་སྟོབས་ལྷོ་ལམ་ལས་འོངས་པའི། །དཔྱད་བཟོད་གཏམ་གྱི་དྲི་བསུང་ཡོངས་རྫོགས་པ། །ལུང་རིགས་མགྱོགས་འགྲོའི་ཤུགས་ཀྱིས་འཛམ་གླིང་ཁྱོན། །ཀུན་
ཁྱབ་འཇམ་མགོན་ཡབ་སྲས་ཞིང་འདིའི་དབས། །གང་དེའི་བཞེད་སྲོལ་ཛ་མྤུའི་གསེར་བ་ཞུན་རྒྱུན། །དབྱིག་ལྡན་སྒེག་མོའི་ལྟོ་བར་ཡུན་འཁྱིལ་སླད། །དགའ་ལྡན་༧ སྐུ་བཅར་དར་ཧན་མཁན་པོ་ཡིས། །འཛད་
མེད་པར་གྱི་ཆོས་སྦྱིན་སྤེལ་བ་ལས། །སྔོན་རབས་མཁས་སྙེམས་མེས་རྒན་རྣམ་དཔྱོད་ཀྱིས། །མ་ལྕིགས་ཁུངས་ལྡན་མདོ་རྒྱུད་དཀའ་གནད་གཟུགས། །རྫོགས་པའི་ལེགས་བཤད་ཀུན་མཐོང་པུ་སྟ་ཀར་
རྒྱ་ཆེར་བཤད་པོ་སྒྲོན་གསལ་མཆན་བཅས་བཞུགས། །༼ད༽པར་རྒྱུད་ཐམས་ཅད་ཀྱི་རྒྱལ་པོ་དཔལ་དང་གསང་བ་འདུས་པའི་རྒྱ་ཆེར་བཤད་པ་སྒྲོན་མ་གསལ་པའི་ཚིག་དོན་ཇི་བཞིན་འབྱེད་པའི་
མཆན་གྱི་ཡང་འགྲེལ་ལ། ༤༠༠ དཀར་ཆག་ལ་ ༡ ཁྱོན་ ༤༧༧ བཞུགས།། སརྦ་ཛ་ག་ཏཾ།།  །།

༄༅། །རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་རྒྱ་ཆེར་བཤད་པ་སྒྲོན་མ་གསལ་བའི་ཚིག་དོན་ཇི་བཞིན་འབྱེད་པའི་མཆན་གྱི་ཡང་འགྲེལ་བཞུགས་སོ།།

༄༅༅། །དངོས་གྲུབ་མཆོག་ནི་བདེ་ཆེན་གྱིས་འཐོབ་པའི། །ཚུལ་འདི་བསྟན་ཕྱིར་རིག་མའི་མཆོག་དང་ནི། །མཉམ་སྦྱོར་བླ་མ་དང་པོའི་མགོན་པོ་ཡི། །ཞབས་ཀྱི་པདྨར་སྤྱི་བོས་ཕྱག་འཚལ་ཏེ། །
གྲུབ་པའི་མཆོག་བརྙེས་བདེ་བ་ཆེན་པོ་ཡིས། །འཇིག་རྟེན་གསུམ་གྱི་རིན་ཆེན་གཅིག་པུ་ཞེས། །གསུངས་པའི་རྒྱུད་རྒྱལ་དཔལ་ལྡན་འདུས་པ་ཡི། །རྒྱ་ཆེར་བཤད་པ་ཟླ་མེད་སྒྲོན་གསལ་གྱི། །ལེའུ་སོ་སོའི་དཀའ་
གནས་མཐའ་གཅོད་རྣམས། །ལོགས་སུ་འཆད་ཅིང་རྒྱུད་འགྲེལ་ཚིག་དོན་རྣམས། །ཇི་བཞིན་ཞིབ་ཏུ་བཤད་པ་མི་སྣང་བས། །ཚིག་དོན་ཇི་བཞིན་མཆན་གྱིས་གསལ་བར་བྱ། །རྒྱ་གར་ན་པྲཱཀྲི་ཏ་ཡུལ་མི་
རང་བཞིན་པ་སོ་སོའི་སྐད་དང་། ཨ་བ་བྷྲཾ་ཤ་ཟུར་ཆག་གི་སྐད་དང་། པི་ཤ་ཙ་ཤ་ཟའི་སྐད་དང༌། སཾ་སྐྲྀ་ཏ་ལེགས་པར་སྦྱར་བ་ལྷའི་སྐད་དེ། སྐད་རིགས་བཞི་ཡོད་པ་ལས། ལེགས་པར་སྦྱར་བའི་སྐད་དུ་འགྲེལ་

པའི་མཚན་ལ་པྲ་དཱི་པོ་ཏྱ་ཏ་ན་ནཱ་མ་ཊཱི་ཀཱ། ཞེས་འབྱུང་ངོ་། །མཚན་དེ་བོད་ཀྱི་སྐད་དུ་བསྒྱུར་ན། པྲ་དཱི་པ་ནི་སྒྲོན་མ་དང་། པའི་ན་རོར་འགྲོ་རྒྱུའི་ཨུ་དང་། ཏྱོ་དང་ཏ་ན་བཞི་ནི་གསལ་བར་བྱེད་པ་དང་། ནཱ་མ་
ནི་ཞེས་བྱ་བ་དང་འི་ཊཱི་ཀཱ་ནི་རྒྱ་ཆེར་བཤད་པ་སྟེ་རྒྱས་འགྲེལ་དང་། རྒྱ་ཆེར་འགྲེལ་དུའང་བསྒྱུར་རོ།། ༈ རང་དོན་མཐར་ཐུག་བླ་ན་མེད་པའི་བྱང་ཆུབ་ལ་དམིགས་པས་བྱང་ཆུབ་སེམས་དཔའ་དང་། གཞན་
དོན་མཐར་ཐུག་པ་ལ་དམིགས་པས་སེམས་དཔའ་ཆེན་པོ་གསུང་གི་དབང་ཕྱུག་བརྙེས་པས་གསུང་༼རྩ་བའི་རྒྱུད་དུ་དོན་ཟབ་པ་རྣམས་སྦས་པ། མུན་ཁྲོད་དུ་སྒྲོན་མེ་སྦར་བ་ལྟར་གསལ་བར་བྱེད་པས་སྒྲོན་མ་གསལ་བའོ། །༽གི་མངའ་
བདག་རྩུབ་རེག་གི་དྲི་མ་སྤངས་ཤིང་སེམས་ཅན་མཐའ་དག་ལ་བྱམས་པས་ཁྱབ་པས་འཇམ་པའི་དཔལ་གཉིས་སུ་མེད་པའི་ཡེ་ཤེས་ཀྱི་ངོ་བོ་ཉིད་ཀྱི་སེམས་དཔའ་ལ་ཕྱག་འཚལ་ལོ། །༼ཞེས་པ་ལོ་ཙྪ་བའི་འགྱུར་གྱི་ཕྱག་གོ། 

༈ དཔལ་ལྡན་རྒྱུད་རྒྱལ་རྣལ་འབྱོར་རྒྱུད་ཀྱིས་ཤིན་ཏུ་གསལ་བར་རྣམ་ཕྱེ་ལེགས་བཤད་པ། །མཐའ་དྲུག་གི་ནི་འཆིང་བས་བཅིངས་པས་རྒྱལ་སྲས་ཡུལ་གྱུར་རྒྱལ་བའི་འདུས་གང་ཡིན། །སངས་རྒྱས་ཀུན་གྱིས་རིམ་
གཉིས་གནས་ཀྱིས་རྒྱས་བཏབ་དེ་ནི་ཀླུ་སྒྲུབ་ལས་རྙེད་པ། །ཁྱབ་བདག་དཔལ་ལྡན་རྡོ་རྗེ་སེམས་དཔར་བཏུད་དེ། ༈ ཟླ་བ་གྲགས་པས་རིམ་བཞིན་བཤད། །ཅེས་པའི་ཚིགས་སུ་བཅད་པ་འདིས་འགྲེལ་པའི་མཆོད་བརྗོད་དང་། བརྩམ་པར་དམ་བཅའ་
བ་གཉིས་བསྟན་པའི་དང་པོ་ནི། ཁྱབ་བདག་ནས་བཏུད་ཅེས་པའི་བར་རོ། །གཉིས་པ་ནི་དེའི་ལྷག་མ་རྣམས་སོ། །དེ་ལ་བཏུད་ཅེས་དྲང་ངོ་། །གང་ལ་ན་རྡོ་རྗེའི་རིགས་ལ་སོགས་པའི་རིགས་ཀུན་ལ་ཁྱབ་པའི་བདག་པོ་གཉིས་སུ་མེད་པ་ཟུང་འཇུག་གི་ཡེ་ཤེས་ཀྱི་དཔལ་རང་གི་ངོ་བོར་ལྡན་
ཞིང་། མཉམ་སྦྱོར་ལས། རྡོ་རྗེ་སྟོང་པ་ཉིད་དུ་བརྗོད། །སེམས་དཔའ་ཡེ་ཤེས་ཙམ་ཉིད་དེ། །དེ་དག་བདག་ཉིད་གྲུབ་པ་ནི། །རྡོ་རྗེ་སེམས་དཔའ་ཞེས་བརྗོད་དོ། །ཞེས་གསུངས་པ་ལྟར། རྡོ་རྗེ་སྟོང་པ་ཉིད་མཐར་ཐུག་པ་དང་། སེམས་དཔའ་ཡེ་ཤེས་གཉིས་རོ་གཅིག་ཏུ་ཞུགས་པ་
གྲུབ་པ་ལའོ། །གང་གིས་ན་འགྲེལ་པ་མཛད་པས་སོ། །ཇི་ལྟར་ན། སྒོ་གསུམ་གུས་པས་སོ། །དགོས་པ་ཅིའི་ཕྱིར་དུ་ན། རང་ཉིད་དམ་པར་བསྟན་པ་དང་། རྩོམ་པའི་བར་ཆད་ཞི་བ་དང་། གཞན་དང་བ་བསྐྱེད་པའི་ཆེད་དུའོ། །དེ་ཞེས་པ་ལྷག་མ་འདྲེན་པས་བཏུད་ནས་ཅི་ཞིག་
བྱེད་ཅེ་ན། བཤད་ཅེས་དྲང་ངོ་། །གང་བཤད་ན་གཉིས་སུ་མེད་པའི་ཡེ་ཤེས་ཟུང་འཇུག་གི་དཔལ་དང་ལྡན་པ་ནི་བརྗོད་བྱའི་གཙོ་བོའི་མིང་གིས་རྗོད་བྱེད་ལ་བཏགས་པའོ། །རྒྱུད་ནི་འདུས་པ་ཕྱི་མ་ལས། རྒྱུད་ནི་རྒྱུན་ཞེས་བྱ་བར་གྲགས། །རྒྱུན་དེ་རྣམ་པ་གསུམ་འགྱུར་ཏེ། །གཞི་དང་

དེ་བཞིན་རང་བཞིན་དང་། །མི་འཕྲོགས་པ་ཡིས་རབ་ཕྱེ་བ། །རྣམ་པ་རང་བཞིན་རྒྱུ་ཡིན་ཏེ། །དེ་བཞིན་མི་འཕྲོགས་འབྲས་བུའོ། །གཞི་ནི་ཐབས་ཞེས་བྱ་བ་སྟེ། །གསུམ་གྱིས་རྒྱུད་ཀྱི་དོན་བསྡུས་པའོ། །ཞེས་རྒྱུད་ཀྱི་སྒྲ་དོན་ནི་རྒྱུན་ཆགས་པ་
དང་། དེ་ལ་རང་བཞིན་ཞེས་པ་སྒྲུབ་པ་པོ་རིན་པོ་ཆེ་ལྟ་བུའི་གང་ཟག་གི་རང་བཞིན་རྒྱུ་རྒྱུད་དང་། གཞི་ཞེས་པ་རིམ་གཉིས་ཀྱི་བསྙེན་སྒྲུབ་ཡན་ལག་བཞི་ཐབས་རྒྱུད་དང་། མི་གནས་པའི་མྱང་འདས་རྡོ་རྗེ་འཆང་ངམ་ཟུང་འཇུག་གི་སྐུ་གཞན་གྱིས་འཕྲོག་པར་མི་ནུས་པ་
འབྲས་བུའི་རྒྱུད་དུ་ནཱ་རོ་པས་བཤད་དེ་དོན་གྱི་རྒྱུད་ལ་གསུམ་དུ་ཕྱེ་བའོ། །ཤཱནྟི་པ་དང་ཨ་བྷྱཱ་ཀ་རས་རྒྱུ་རྒྱུད་སེམས་ཀྱི་ཆོས་ཉིད་ལ་བཤད་དོ། །དེ་གསུམ་བརྗོད་བྱར་སྟོན་པའི་སྒྲ་ལ་ཡང་རྒྱུད་ཅེས་བྱ་སྟེ་འདིར་ཕྱི་མའོ། །རྒྱལ་པོ་ནི་རྒྱུད་ཀུན་གྱི་གཙོ་བོའི་དོན་ནོ། །རྒྱལ་བ་ཐམས་
ཅད་ཀྱི་སྐུ་གསུང་ཐུགས་ཀྱི་གསང་བ་གསུམ་འདུས་པ་གང་ཡིན་པ་དེའོ། །དེ་ནི་ཁྱད་པར་གསུམ་དང་ལྡན་པའི་ཁྱད་པར་དང་པོ་ནི། རྣལ་འབྱོར་གྱི་རྒྱུད་ནི་རྣལ་འབྱོར་མའི་རྒྱུད་ཀྱི་ཟླས་དྲངས་པའི་ཐབས་རྒྱུད་ཡིན་ལ། དེའི་ནང་ནས་བཤད་རྒྱུད་དགོངས་པ་ལུང་སྟོན་སོགས་དྲུག་གིས་རྩ་རྒྱུད་ཀྱི་ཚིག་དོན་ཤིན་ཏུ་
གསལ་བར་རྣམ་པར་ཕྱེ་ནས་ལེགས་པར་བཤད་པའོ། །འདིས་ནི་འདུས་པ་ནི་བཅོམ་ལྡན་འདས་ཉིད་ཀྱིས་རང་གི་འགྲེལ་པ་རྣམས་ཀྱིས་ལེགས་པར་བཤད་པར་སྟོན་པས་ཁྱད་པར་དུ་འཕགས་པར་སྟོན་ཏོ། །ཁྱད་པར་གཉིས་པ་ནི་འདུས་པ་མཐའ་དྲུག་གི་འཆིང་བྱེད་ཀྱི་ནི་འཆིང་
བས་བཅིངས་པ་སྟེ་རྒྱས་བཏབ་པས་ཇི་ལྟ་བ་བཞིན་དུ་རྒྱལ་སྲས་ས་ཐོབ་པ་དང་། རིན་པོ་ཆེ་ལྟ་བུའི་གང་ཟག་རྣམས་ཀྱི་སྤྱོད་ཡུལ་དུ་གྱུར་པའོ། །ཞེས་རྟོགས་དཀའ་བར་སྟོན་ནོ། །འོག་གི་རྒྱས་བཏབ་ཅེས་པ་འདིར་ཡང་འཐོབ་སྟེ། མཐའ་དྲུག་ཚིག་གིས་ངེས་བྱས་པ། །རྒྱས་བཏབ་དོན་

ནི་རབ་རྟོགས་བྱ། །ཞེས་པ་ལྟར་རོ། །མཐའ་དྲུག་གིས་ཚུལ་བཞི་ཡང་བཟུང་སྟེ། དེ་ནི་དེར་འདུ་བས་སོ། །ཁྱད་པར་གསུམ་པ་ནི། བསྐྱེད་རྫོགས་ཀྱི་རིམ་པ་གཉིས་ཡིན་ལ་གནས་ཀྱང་ཡིན་པས་དེ་གཉིས་ཀྱིས་འདུས་པའི་དོན་ལ་རྒྱས་བཏབ་པ་སྟེ། ཆིངས་དེ་གཉིས་ལས་མི་འདའ་བར་བྱས་པའོ། །རྒྱས་འདེབས་
མཁན་ནི་སངས་རྒྱས་ཐམས་ཅད་གཅིག་ཏུ་འདུས་པའི་བདག་ཉིད་ཡིན་པས་སངས་རྒྱས་ཀུན་གྱིས་ཏེ། རྒྱུད་ཀྱི་སྟོན་པ་རྡོ་རྗེ་འཆང་གིས་སོ། །གང་གིས་བཤད་ན་ཟླ་བ་གྲགས་པས་སོ། །ཇི་ལྟར་བཤད་ན། ཀླུ་སྒྲུབ་ལས་རྙེད་པའི་རིམ་པ་ཇི་བཞིན་ཏེ། དེ་ལས་མི་འདའ་བར་རོ། །དེ་ལས་རྙེད་ཚུལ་ནི། དེ་ནི་ཀླུ་སྒྲུབ་ལས་
རྙེད་པ་ཞེས་པའི། དེ་ནི་ཞེས་པའི་ཁྱད་པར་གསུམ་སྟོན་པས་རྣམ་པ་གསུམ་དུ་སྦྱར་ཏེ། རྩ་རྒྱུད་ཀྱི་ཚིག་དོན་གང༌། བཤད་རྒྱུད་ཀྱི་གཞུང་གང་གིས་འཆད་པའི་རྩ་བཤད་སྦྱོར་ཚུལ་དང་། མཐའ་དྲུག་གིས་རྒྱས་བཏབ་པའི་རྒྱ་འགྲོལ་ཚུལ་གཞུང་འདི་དང་འདི་མཐའ་དྲུག་གི་འདིས་བཤད་ཅེས་པ་དང་། དེ་ལྟར་
བཤད་པའི་དོན་རྣམས་ལམ་གྱི་རིམ་པར་སྡུད་པ་ནི། རིམ་གཉིས་ཡན་ལག་དང་བཅས་པར་སྡུད་ཚུལ་མགོན་པོ་ཀླུ་སྒྲུབ་ལས་ཇི་ལྟར་རྙེད་པ་བཞིན་དུ་འཆད་དོ།། ༈ གལ་ཏེ་ཁྱེད་འདུས་པའི་རྒྱུད་འཆད་ན་རྒྱུད་ཀྱི་དོན་རིམ་པ་དུ་ཞིག་ཏུ་བྱེད་ཅེ་ན་རིམ་པ་ལྔར་བྱེད་དོ། །ཞེས་སྟོན་པ་ནི། གསང་སྔགས་
ཀྱི་སྐུ་ནི་རབ་ཏུ་སྒྲུབ་པར་བྱེད། །པ་ནི་རིམ་ལྔའི་གསང་སྔགས་ཀྱི་སྐུ་དེ་གང་ཡིན་སྙམ་ན་འདི་པའི་ལུགས་ཀྱི་རིམ་པ་གཉིས་ཀྱི་ལྷའི་སྐུ་ལ་རིམ་པ་བཞིན་དུ་སྔགས་ཀྱི་སྐུ་དང་ཡེ་ཤེས་ཀྱི་སྐུ་ཞེས་ཟེར་བས་སྔགས་ཀྱི་སྐུ་ནི་བསྐྱེད་པའི་རིམ་པའི་ལྷའི་སྐུའོ། །རིམ་པ་དང་པོ་ཡིན་ནོ།། ༈  རྡོར་བཟླས་
མཐར་ཕྱིན་པའི་རྗེས་སུ་དེ་དང་ཕྱག་རྒྱ་ལ་བརྟེན་ནས་དྲངས་པའི་ཡེ་ཤེས་གསུམ་སེམས་ཀྱི་དེ་ཁོ་ན་ཉིད་ལ་དམིགས་པར་བསྐྱེད་པས་སེམས་ཀྱི་དེ་ཁོ་ན་ཉིད་ལ་དམིགས་པའི་སྣང་པ་མཆེད་ཐོབ་གསུམ་ཙམ་༼ཚབ་ཀྱིས། བསྐྱེད་པའི་རིམ་པ་གསང་སྔགས་སྐུ། །རབ་ཏུ་སྒྲུབ་བྱེད་དང་པོ་ཡིན། །ཞེས་

བསྒྱུར་བ་གོ་སླའོ། །དེས་ན་ཁ་ཅིག་སྔགས་ཀྱི་སྐུ་སྒྲུབ་པ་བསྐྱེད་རིམ་དུ་འདོད་པ་བཀག་ནས་རྡོར་བཟླས་ལ་བྱེད་ཅིང་། དེ་རྫོགས་རིམ་གྱི་དང་པོའོ། །ཞེས་པ་ནི་དོན་མ་རྟོགས་པའི་བཤད་པའོ། །༼ཞིག་ནི། །རིམ་ལྔའི་རིམ་པ་གཉིས་པ་ཞེས་བརྗོད་དོ། །ཡེ་ཤེས་དེ་གསུམ་ནི་
རང་བཞིན་གྱི་རྟོག་པ་ཚན་པ་གསུམ་གྱིས་རིམ་པ་བཞིན་སྟོང་པས་ཙམ་གྱི་སྒྲས་ནི་རྟོག་པ་འགོག་པའོ། །རྫོགས་རིམ་གྱི་ལུས་དབེན་དང་རྡོར་བཟླས་ཀྱང་སེམས་དམིགས་ཀྱི་རིམ་པར་བསྡུས་པ་ཡིན་པས་ཡེ་ཤེས་གསུམ་སེམས་དབེན་དུ་བཤད་པ་ནི་གཙོ་བོའི་དོན་ནོ།།། ༈ སེམས་དབེན་གྱི་རླུང་སེམས་ཙམ་
ལས་བསྒྲུབས་པའི་ལྷ་ཡེ་ཤེས་ཀྱི་སྐུ་ཀུན་རྫོབ་བདེན་པ་ཞེས་བསྟན་པ་འཇའ་ལུས་རྡོ་རྗེ་སེམས་དཔའི་སྐུ་ནི། ཡིད་འཕྲོག་པའི་ཡིད་དུ་འོང་བ་རིམ་ལྔའི་རིམ་པ་གསུམ་པའོ།། ༈ ཀུན་རྫོབ་ཀྱི་བདེན་པ་སྒྱུ་མའི་ལུས་དེ་བསམ་གཏན་གཉིས་ཀྱིས་འོད་གསལ་དུ་
འཇུག་པ་ལ་ཡང་དང་ཡང་དུ་གོམས་པར་བྱས་པས་མཐར་སྒྱུ་ལུས་རྣམ་པར་དག་ནས་དོན་གྱི་འོད་གསལ་དུ་ཞུགས་པ་འི་ཡེ་ཤེས་ནི། །རིམ་ལྔའི་རིམ་པ་བཞི་པ་ཞེས་བརྗོད་དོ།། ༈ རླུང་སེམས་ཙམ་ལས་བསྒྲུབས་པའི་དག་པའི་སྒྱུ་མའི་སྐུ་ཀུན་རྫོབ་ཀྱི་བདེན་པ། དོན་དམ་པའི་
བདེན་པ་དང་རོ་གཅིག་ཏུ་ཞུགས་པའི་དོན་གྱི་འོད་གསལ་གྱི་ཡེ་ཤེས་ཀྱི་བདེན་པ་གཉིས་སྔ་མ་སྐུ་དང་ཕྱི་མ་ཐུགས་སུ་ངོ་བོ་གཅིག་ཏུ་སྦྱོར་བ་གང་ཡིན་པ། །མཚན་ཟུང་༼དེ་ཡང་རིམ་པ་དེའི་གཙོ་བོའི་དོན་ཡིན་པས་འོད་གསལ་དུ་འཇུག་པའི་ཐབས་བསམ་གཏན་གཉིས་ལ་སོགས་པ་ཡང་རིམ་
པ་དེར་བསྡུའོ། །༽འཇུག་ཅེས་བྱ་བ་ནི་རིམ་ལྔའི་རིམ་པ་ལྔ་པའོ་སྟེ།། ༈ དེ་འདྲ་བའི་རིམ་པ་ལྔ་པོ་འདི་ནི་རྡོ་རྗེ་འཆང་སྒྲུབ་པའི་ཡན་ལག་སྟེ་ཐབས་ཀུན་གྱི་ནང་ནས་མཆོག། ཏུ་གྱུར་པས་འདིའི་གོང་ན་གཞན་མེད་པའོ། །འོག་ནས་འདུས་པ་རྒྱུད་སྡེ་ཀུན་གྱི་རྩ་བར་

སྟོན་པས་རྒྱུད་ཀུན་ཞེས་པ་རྒྱུད་སྡེ་བཞི་ག་ལ་བྱ་ལ། དེ་རྣམས་ཀྱི་གྱི་ནི་དོན་གྱི་གཙོ་བོ་ཀུན་རིམ་པ་ལྔ་པོ་འདིར་བསྡུས་པའོ། །ཞེས་བསྟན་པས་གསུང་རབ་ཐམས་ཅད་ཀྱི་གནད་མེད་མི་རུང་བ་རྣམས་འདུས་པའི་སྡོམ་དུ་བསྟན་ནོ།། ༈ སྔར་བཤད་པའི་རིམ་ལྔར་རྒྱུད་ཀུན་གྱི་གནད་རྣམས་འདུ་བ་དེ
བས་ན་སྔར་བཤད་པའི་བསྐྱེད་རིམ་དང་རྫོགས་རིམ་གྱི་༼པ་ཚབ་ཀྱིས་གང་གིས་ཤེས་པ་དེས་རྒྱུད་རིག་ཅེས་བསྒྱུར་བ་གོ་སླའོ། །༼རིམ་པ་འདི་ལས་བརྩམས་པ་ཡི་དབྱེ་བ་ཡང་། །བླ་མེད་ཀྱི་རྒྱུད་སོ་སོར་རྒྱ་ཆེར་སྤྲོས་པའི་རིམ་པས་རྣམ་པ་མང་། །པོ་ཡོད་ཀྱང་། དེ་རྣམས་འདིར་
བཤད་པའི་རིམ་ལྔར་ཡང་དག་པར་བསྡུས་པར་ནི། །སྒྲུབ་པ་པོ་གང་གིས་ཤེས་པ་འདུས་པའི་རྒྱུད་རིག་པར་འཇོག་གོ། དེས་ནི། །༼འདིར་རིམ་ལྔར་ལམ་གཞན་རྣམས་འདུ་བར་ཤེས་ཚུལ་དཀའ་བས་དེ་ཇི་ལྟར་ཡིན་སྙམ་ན། མི་སློབ་པའི་ཟུང་འཇུག་གི་སྐུ་གཉིས་ཀྱི་རིགས་འདྲའི་རྒྱུ་
ནི་སྔར་བཤད་པའི་སློབ་པའི་ཟུང་འཇུག་གི་སྐུ་དང་ཐུགས་ཡིན་ཏེ། ལམ་གྱི་སྐབས་ཀྱི་རྫོགས་རིམ་གྱི་གཙོ་བོ་ལ་དེ་འདྲ་གཅིག་དགོས་པ་ནི་རྣལ་འབྱོར་བླ་མེད་ཀྱི་རྒྱུད་ཀུན་ལ་འདྲའོ། །ཟུང་འཇུག་དེ་བསྐྱེད་པ་ལ་ཡ་གཉིས་སྔོན་དུ་བསྐྱེད་དགོས་པས་སྔོན་དུ་དེ་གཉིས་ཀྱི་བསྐྱེད་ཚུལ་དགོས་པ་དང༌། གོ་རིམ་ཡང་དང་པོར་ཀུན་
རྫོབ་སྒྱུ་མ་དང་། དེ་ནས་འོད་གསལ་གྱི་ཡེ་ཤེས་སྐྱེད་པ་དང་། དེ་གཉིས་ཀྱི་སྔོན་དུ་སྒྱུ་མ་དང་། དོན་གྱི་འོད་གསལ་གྱི་ཡེ་ཤེས་གང་ལས་བསྒྲུབ་པའི་གཞི་བསྐྱེད་ཚུལ་དང་དེའི་སྔོན་དུ་དེ་འདྲེན་པའི་ཐབས་ལུས་ལ་གནད་དུ་བསྣུན་ལུགས་རྣམས་དགོས་པར་ཡང་འདྲའོ། །དེ་རྣམས་ལ་ཡང་སྔོན་དུ་དེ་རྣམས་སྐྱེ་བའི་སྨིན་
བྱེད་སྐྱེ་ཤི་བར་དོ་གསུམ་སྐུ་གསུམ་དུ་འཁྱེར་བ་ལས་བརྩམས་པའི་རགས་པ་དང་ཕྲ་བའི་རིམ་པ་དང་པོ་བསྐྱེད་དགོས་པའི་ཚུལ་རྣམས་ལེགས་པར་ཤེས་པ་ཡིན་གྱི། འདུས་པ་ལྟ་བུ་གཅིག་ནས་བཤད་པ་ཇི་མ་ཇི་བཞིན་པ་ཁོ་ན་རྒྱུད་གཞན་ནས་བཤད་དགོས་པར་སྟོན་པ་མིན་ནོ། །དེས་ན་སྔར་བཤད་པའི་རིམ་པ་དེའི་ཕྱག་

རྒྱས་རྒྱས་བཏབ་པ་ལས་མ་འདས་པར་རྒྱུད་རྣམས་ཀྱི་དོན་གཏན་ལ་འབེབས་ནུས་ན། དེ་ནི་རྒྱུད་འདི་ལྟ་བུ་རྣམས་ལ་མཁས་པར་འཇོག་པའི་དོན་ནོ།། ༈ འདུས་པའི་རྒྱུད་འཆད་ཉན་ལ་འཇུག་རིམ་ཇི་ལྟར་བྱ་ཞེ་ན། སྔོན་དུ་ཡབ་སྲས་ཀྱིས་གསུངས་པའི་རིམ་གཉིས་ཀྱི་
གཞུང་ཕྲན་རྣམས་ལས་ཇི་ལྟར་བཤད་པ་ལྟར་གྱི་སྔགས་ཀྱི་སྐུ་བསྐྱེད་པའི་རིམ་པ་དང་སེམས་དབེན་གྱི་རིམ་པ་དང་སྒྱུ་ལུས་ཀྱི་རིམ་པ་དང་ནི། །སྒྱུ་ལུས་རྣམ་པར་དག་པ་འོད་གསལ་གྱི་རིམ་པ་དང་ནི་བདེན་གཉིས་ཟུང་དུ་འཇུག་པ། །རིམ་པ་ལྔ་ཡི་བསྡུས་པའི་དོན། །
གྱི་གནད་རྣམས་ལེགས་པར་ཤེས་པར་བྱས་ནས་དེའི་རྗེས་སུ་མཐའ་དྲུག་པ་རྩ་བའི་རྒྱུད་འཆད་པ་དང་ཉན་པ་ལ་འཇུག་པར་བྱ་སྟེ། སྔོན་དུ་རྒྱུད་སོ་སོའི་རིམ་གཉིས་ཀྱི་མན་ངག་ལ་ལེགས་པར་ཁྲིད་དེ་གོ་བ་ཆགས་པར་བྱས་ནས། དེའི་འོག་ཏུ་རྒྱུད་ལ་འཇུག་པའི་རིམ་པ་འདི་ནི་མན་ངག་ཆེན་པོ་
བྱིན་པའོ། །གོ། ༈ བཤད་བྱ་རྒྱུད་ཀྱི་ཆེ་བ་ནི་། ཇི་སྲིད་ཡ་ར་ལ་ཝ་ནི་མཐར་གནས་ཀྱི་སྡེ་དང་ཤ་ནས་ཧའི་མཐའི་བར། །ནི་དྲོ་བའི་སྡེ་ཚན་ནོ། །ཀ་ཁ་གྷ་ནི་ཀ་སྡེ་ཡིན་ལ་མཐའ་ནི་རྒྱུད་ཀྱི་མཚན་གྱི་མཐར་ཡི་གེ་དེ་རྣམས་ཡོད་པ་སྟེ། དཔེར་ན། ཡེ་ཤེས་རྡོ་རྗེ་ཀུན་ལས་བཏུས་ཀྱི་
མཐར་ས་མུད་ཙ་ཡ་ཞེས་ཡ་དང་༼ནི་ཆག་གིས། ཇི་སྙེད་དུ་བསྒྱུར། པ་ཚབ་ཀྱིས་ཡ་ར་ལ་ཝ་ཧ་མཐའི་བར། ཞེས་མཐའི་བར་ཞེས་བསྒྱུར་ཀྱང་། དེ་དེའི་ཞེས་གསུངས་པས་གང་གང་གི་དོན་དུ་བྱའོ།། ༧ ཡེ་ཤེས་རྡོ་རྗེ་ཀུན་ལས་བཏུས་ལས་ཀ་ལ་སོགས་པ་རེ་རེའི་མཐའ་ཅན་གྱི་རྒྱུད་ལའང་། རྒྱུད་སྡེ་སྟོང་ཕྲག་རེར་བཤད་ཅིང༌། དེ་ཡང་རྒྱུད་སྡེ་
བཞི་ཀའི་དབང་དུ་མཛད་ནས་གསུངས་པའི་དོན་ནོ། །༽དགོངས་པ་ལུང་སྟོན་གྱི་མཐར་བྱཱ་ཀ་ར་ཎ་ཞེས་ཎཱ་དང་། རྡོ་རྗེ་འཕྲེང་བའི་མཐར་མཱ་ལ་ཞེས་ལ་འབྱུང་བ་ལྟ་བུའོ། །ཎ་ནི་ཊ་སྡེ་དང་ཛ་ནི་ཙ་སྡེ་སྟེ་དེ་རྣམས་ཀྱི་འི་མཐའ། །ཅན་དང་། ཏའམ་ད་དྷ་ནི་ཏ་སྡེ་སྟེ་དེ་རྣམས་ཀྱི་འི་མཐའ་དང་མ་ནི་པ་སྡེ་སྟེ་དེ་རྣམས་ཀྱི་མཐར་བཅས། །

ནི་མཐའ་ཅན་ནོ། །གསལ་བྱེད་ཀྱི་ཡེ་གེའི་མཐའ་ཅན་གྱི་རྒྱུད་སྡེའི་རྩ་བར་གསུངས་པ་ནི་མཚོན་པ་ཙམ་ཡིན་པས་དབྱངས་ཀྱི་ཡི་གེ་རྣམས་ཀྱིའང་མཐའ་ཅན་གྱི་རྒྱུད་སྡེ། དེ་དང་དེའི་རྩ་བ་ནི་ཡི་གེ་གསུམ། །༼ཞེས་པ་ས་མ་ཛ་སྟེ་འདུས་པའོ། །ནཱ་རོ་པས་འབྲུ་གསུམ་ལ་བཤད་པ་ནི། གསང་
འདུས་པའི་འདུ་རྒྱུ་གསང་བ་གསུམ་སྐུ་གསུང་ཐུགས་ལ་རྒྱུད་ཕྱི་མར་བཤད་པས་འདུ་རྒྱུའི་སྒོ་ནས་འདུས་པ་ངོས་བཟུང་བའོ། །རྩ་བའི་དོན་ནི་ཤིང་སྡོང་པོ་ལ་ཡལ་ག་སོགས་དུ་མ་ཡོད་ཀྱང་གང་དུ་འདུ་བའི་གནས་རྩ་བ་ཡིན་པ་ལྟར་རྒྱུད་སྡེ་རྣམས་ལ་དོན་མི་འདྲ་བ་དུ་མ་ཡོད་ཀྱང་དེ་དག་གི་གནད་ཐམས་ཅད་མཐར་
གཏུགས་ན་འདུས་པའི་ལམ་དུ་འདུ་བའི་དོན་ནོ།། ༈ ཐུབ་པ་ཆེན་པོས་འདོད་ཆགས་ལ་སྤྱོད་པ་ལ་སོགས་པའི་གཉེན་པོར་ཆོས་ཀྱི་ཕུང་པོ། །བརྒྱད་ཁྲི་བཞི་སྟོང་གསུངས་པ་ཡི། །དཔལ་ལྡན་འདུས་པ་འདི་སྣོད་རིན་པོ་ཆེ་འཇུག་པའི་ཟ་མ་ཏོག་ལྟ་བུ་ནི་ཡིན་
ཏེ། །རྒྱུད་རྡོ་རྗེ་འཕྲེང་བ་ལས་ཀྱང་། དཔལ་ལྡན་འདུས་པར་བརྡ་ཙམ་གང་། །རྣལ་འབྱོར་བླ་ན་མེད་རྒྱུད་དུ། །ཐུབ་པ་ཆེན་པོས་ཆོས་ཕུང་པོ། །བརྒྱད་ཁྲི་དང་ནི་བཞི་སྟོང་ངོ༌། །ཞེས་གསུངས་པ་ལྟར་རོ། །རྒྱུད་སྡེ་ཀུན་གྱི་རྩ་བ་དང་མདོ་སྡེ་ཀུན་གྱི་ཟ་མ་ཏོག་ཡིན་པ། དེ་བས་ན་འདུས་པ་དེ་ནི་རྒྱུད་ཀུན་
ཀྱི་རྩེ། །མོ་སྟེ་མཐོ་ཤོས་ཡིན་ནོ།། ༈ ཆེ་བ་གཉིས་དང་ལྡན་པའི་རྒྱུད་དེ་རྒྱན་བདུན་གྱི་སྒོ་ནས་བཤད་དགོས་པར་སྟོན་པ་ནི། རྗོད་བྱེད་ཀྱི་གཞུང་ཉུང་བ་དང་ལ་བརྗོད་བྱའི་དོན་མང་ཞིང་བ། །འདུས་པའི་རྒྱུད་ནི་བློས་རྙེད་པ་སྟེ་རྟོགས་པར་དཀའ་
བ་ལ་ཞིང་། །རྒྱན་བདུན་གྱི་སྒོ་ནས་བཤད་པ་ཤིན་ཏུ་རྟོགས་པར་དཀའ་༼འདུས་པའི་རྒྱུད་ནི་གཞུང་ཉུང་ཞིང་། །དོན་མང་རྟོགས་པར་དཀའ་བ་ལ། །རྣམ་པ་ཀུན་ཏུ་འཁྲུལ་འགྱུར་ཏེ། །རྒྱན་བདུན་རྟོགས་པར་དཀའ་ཕྱིར་རོ། །ཞེས་འབྱུང་བ་གསལ་ལོ། །༽བས་ན། །ཐམས་ཅད་དུ་

ནི་སྟེ་རྣམ་པ་ཀུན་ཏུ་རྣམ་པར་འཁོར། །བ་སྟེ་འཁྲུལ་པར་འགྱུར་རོ།། ༈ རྒྱན་བདུན་གྱི་སྒོ་ནས་མ་བཤད་ན་རྒྱུད་དོན་རྫོགས་པར་མི་རྟོགས་པ་དེ་བས་ན་བླ་མ་འཕགས་པ་ཡབ་སྲས་གཉིས་ལ་སོགས་པའི་བཀའ་དྲིན་གྱིས། །ཏེ་དེ་ལ་བརྟེན་ནས་རྒྱན་བདུན་
གྱི་སྒོ་ནས་འཆད་ཚུལ། འབད་དེ་རྣམ་པར་ཤེས་ནས་ནི། །གདུལ་བྱའི་སེམས་ཅན་རྗེས་སུ་གཟུང་བར་འདོད་པ་ཡིས། །རྒྱན་བདུན་པོ་དེ་ཡི་རྣམ་པར་དབྱེ་བ་བཤད་པར་བྱའོ།། ༈ རྒྱན་བདུན་དང་དེའི་དབྱེ་བ་ཇི་ལྟར་ཡིན་ཞེ་ན། གླེང་བསླང་བ་ཡི་རྒྱན་གྱི་
དབྱེ་བའི་གྲངས་ནི་རྣམ་པ་ལྔའོ། །འཚང་རྒྱ་ཚུལ་གྱི་རྒྱན་ལ་ནི་དབྱེ་བ་རྣམ་པ་བཞི་ཡིན་ལ། །གཞུང་འགྲེལ་ཚུལ་ལ་གཉིས་ཡོད་པའི། རྒྱས་པར་ཏེ་གཞུང་སོ་སོའི་དོན་བཤད་པའི་རྒྱན་ལ་ནི་དབྱེ་བ་མཐའ་ནི་རྣམ་པ་དྲུག། གོ། གཞུང་གཅིག་གི་དོན་བཤད་
པའི་རྒྱན་ལ་ཡང་ནི་དབྱེ་བ་རྣམ་པ་བཞིའོ། །རྒྱན་ལྔ་པ་དོན་གང་སློབ་མ་གང་ལ་འཆད་ཚུལ་གྱི་རྒྱན་ལ་ནི་འི་དབྱེ་བ་རྣམ་པ་གཉིས། །སོ། །རྒྱན་དྲུག་པ་རྒྱུད་ལ་འཇུག་པའི་གང་ཟག་གི་རྒྱན་ལ་ནི་འི་དབྱེ་བ་རྣམ་པ་ལྔ་དང་ལྡན། །ནོ། །རྒྱན་བདུན་པ་
དགོས་པའི་རྒྱན་ལ་དབྱེ་བ་རྣམ་པ་གཉིས་ཏེ། །དེ་རྣམས་ནི་རྒྱན་རྣམས་མདོ་རུ་བསྡུས་པ་སྟེ་མདོར་བསྟན་པའོ།། ༈ རྒྱན་ཉེར་བརྒྱད་པོ་རྣམས་ཀྱི་རེ་རེའི་མཚན་ཉིད་ཇི་ལྟར་ཡིན་ཞེ་ན། འདུས་པའི་བཤད་པའི་རྒྱུད་ཡེ་ཤེས་རྡོ་རྗེ་ཀུན་ལས་བཏུས་ཀྱི་རྗེས་
སུ་འབྲངས་ནས། །རྒྱན་ནི་བདུན་པོ་རྣམས་ཀྱི་ནི། །དབྱེ་བ་རྣམས། མདོར་བསྟན་གྱི་རིམ་པ་བཞིན་དུ་ནི་དབྱེ་བ་རེ་རེ་ཡི། །ངོས་འཛིན་བསྟན་པ་དག་ནི་བདག་གིས་བྱའོ།། ༈ དེ་ལ་ཐོག་མར་གླེང་བསླང་བ་ལས་ཕྱེ་བ་ལྔའི་མིང་དང་དོན་འཆད་པ་ལ་བཤད་པར་

བྱ་བའི་རྒྱུད་ཀྱི་མཚན་གང་ཡིན་སྙམ་ནས་འདྲི་བ་ནི། རྒྱུད་འདིའི་མིང་ནི་ཅི་ཞིག་ཡིན། །ཞེས་པའོ། །རྒྱུད་དེ་ཆེད་དུ་བྱ་བའི་གདུལ་བྱ་ཅི་འདྲ་ཞིག་གི་དབང་དུ་མཛད་སྙམ་ནས་འདྲི་བ་ནི། གང་གི་དོན་དུ་འདི་ཉིད་མཛད། །ཅེས་པའོ། །རྒྱུད་འདིའི་མཛད་པ་པོ་གང་སྙམ་ནས་འདྲི་བ་ནི་མཛད་པ་པོ་སུ་ཞིག་
རྒྱུད་འདིའི་བྱེད་པ་པོ་ཡིན་ཞེས་འདྲི་བའོ། །རྒྱུད་འདིའི་ཚིག་དོན་གྱི་ཚད་གང་ཡིན་སྙམ་ནས་འདྲི་བ་ནི་རྒྱུད་འདིའི་ཚད་གང་། །ཞེས་འདྲི་བའོ། །རྒྱུད་ཀྱི་དོན་རྟོགས་པའི་དགོས་པ་གང་ཡིན་སྙམ་ནས་འདྲི་བ་ནི་མིང་ལ་སོགས་པར་མ་ཟད་རྒྱུད་འདི་ཡི་དོན་རྟོགས་པའི་དགོས་པའང་ཅི་ཞིག་ཡིན། །
ཞེས་འདྲི་བའོ།། ༈ རྒྱུད་ཀྱི་མིང་དྲིས་པའི་ལན་དུ་རྒྱུད་ཀྱི་མཚན་ནི་མིང་ཡིན་ལ། །ཞེས་པ་འདི་མི་རིགས་ཏེ་དྲི་བ་དང་ལན་ལ་རྟོགས་དཀའ་སླ་མེད་པའི་ཕྱིར་རོ་སྙམ་ན། ཁ་ཅིག་བླ་མ་སོགས་གོང་མའི་མཚན་དངོས་སུ་མི་བརྗོད་པ་དང་འདྲ་བར་མཚན་བརྗོད་དཀའ་བས་རྒྱུད་ཀྱི་རྒྱན་དུ་ཆེའོ་ཟེར་མོད་
ཀྱང་བཤད་རྒྱུད་ལས་རྩ་རྒྱུད་མང་པོ་ཞིག་གི་དབང་དུ་མཛད་ནས་གསུངས་པས་བྱེ་བྲག་པ་གཅིག་གི་མཚན་མ་སྨོས་པར་སྤྱིར་མཛད་པ་ཡིན་ལ། སྒྲོན་གསལ་གྱིས་ཀྱང་རྒྱུད་ལྟར་སྤྱིར་བཤད་ཀྱང་། སྐབས་སྟོབས་ཀྱིས་འདུས་པ་ལ་གོ་ནུས་སོ། །དྲི་བ་གཉིས་པའི་ལན་ནི་གདུལ་བྱའི་སྐྱེ་བོ་དབང་པོ་གཉིས་
སྦྱོར་གྱི་འདོད་ཆགས་ལམ་དུ་བྱས་ནས་འཚང་རྒྱ་བ་ལ་མོས་པ་ཅན་གྱི་དོན་དུ། །རྒྱུད་འདི་མཛད་དོ། །འདུས་པའི་རྒྱུད་འདི་ཡི་བྱེད་པ་སྟེ་མཛད་པ་པོ་ནི་ཆགས་བྲལ་གྱི་ཆ་ལུགས་དོར་ནས་བཙུན་མོ་དང་མཉམ་པར་སྦྱོར་བའི་ཆགས་ཅན་གྱི་རྣམ་པ་ཅན་དུ་མཛད་པའི་རྡོ་རྗེ་སེམས། །
དཔས་གསུངས་ཏེ། རྡོ་རྗེ་འཕྲེང་བ་༼དེས་ནི་ཆགས་བྲལ་གྱི་སྤྱོད་པ་ཅན་མཚན་ཉིད་ཀྱི་ཐེག་པའི་གདུལ་བྱ་དང་འདོད་ཡོན་ལ་ཆགས་པ་ལམ་བྱེད་ཙམ་ཞིག་ཡོད་ཀྱང་དབང་པོ་གཉིས་སྦྱོར་གྱི་ཆགས་པ་ལམ་དུ་བྱེད་མི་ནུས་པ་རྒྱུད་སྡེ་འོག་མའི་གདུལ་བྱའི་དབང་དུ་བྱས་ནས་རྒྱུད་འདི་གསུངས་པ་མིན་པར་སྟོན་ནོ། །

༽ལས། བཅོམ་ལྡན་འདས་ཀྱིས་རང་གི་རིག་མ་ཕྱུང་སྟེ། སྒེག་པ་ལ་སོགས་པའི་ཉམས་དང་ལྡན་པ། བདག་ཉིད་ཀྱི་འདོད་ཆགས་དང་བྲལ་བའི་གཟུགས་སྤངས་ནས་སྒེག་པ་ལ་སོགས་པའི་ཉམས་དང་ལྡན་པའི་གཟུགས་བླངས་ནས་རང་གི་རིག་མ་ལ་འཁྱུད་ནས་ཞེས་དེ་འདྲ་
བའི་རྣམ་པར་མཛད་ནས་རྒྱུད་གསུངས་པར་བཤད་པ་བཞིན་དུ། རྩ་རྒྱུད་གསུང་བ་ན་ཡང་དེ་ལྟར་མཛད་དོ། །མིང་ལ་སོགས་པ་དྲིས་པའི་ལན་བཤད་པར་མ་ཟད། རྒྱུད་ཀྱི་ཚད་དག་དྲིས་པའི་ལན་ཀྱང་ནི་བཤད་པར་བྱ་སྟེ། །ལེའུ་དང་དེ་བཞིན་དུ་ཆོ་ག་དང༌། །དུམ་བུ་དང་དེ་བཞིན་དུ་རིམ་
པར་ཕྱེ། །བ་བཞི་ཡོད་པས་རྒྱུད་ཀྱི་དོན་གྱི་གྲངས་ཚད། དེ་ནི་རྣམ་པ་བཞིར་འགྱུར་ཏེ། །དོན་གྱི་གྲངས་ཚད་བཞིར་འགྱུར་བར་མ་ཟད་གཞུང་ཉིད་ཀྱི་ནི་གྲངས་ཚད་ཀྱང་བཞིར་འགྱུར་རོ་ངོ་། །དྲིས་ལན་སྔ་མ་རྣམས་སུ་མ་ཟད་རྒྱུད་དོན་རྟོགས་པའི་དགོས་པ་ཡང་ནི་བཤད་པར་བྱ་སྟེ། །
དེ་ཡང་འདུས་པ་ལྟ་བུ་གཅིག་ལ་མཚོན་ན། གཞུང་གི་གྲངས་ཚད་ནི་ལེའུ་བཅུ་བདུན། ཆོ་གའི་སྐད་དོད། ཀལྤ་ཞེས་པ་རྟོག་པ་ལ་ཡང་འགྲོ་བས། རྟོག་པ་བཅུ་བདུན། དུམ་བུ་བཅུ་བདུན། རིམ་པར་ཕྱེ་བ་བཅུ་བདུན་ཏེ་མདོར་ན་གཞུང་ལ་ལེའུ་དུ་ཡོད་པའི་ཚད་དོ། །དོན་གྱི་ཚད་ནི་དོན་གྱི་ལེའུ་སོགས་ཡིན་ལ། དེ་ཡང་
པ་རི་ཙྪེཿད་ཡོངས་སུ་གཅོད་པ་སྟེ་དོན་གྱི་ཁྱད་པར་འདིས་མི་མཐུན་ཕྱོགས་འདི་དང་འདི་གཅོད་ཅེས་པའོ། །རྟོགས་པར་བྱེད་པས་ན་རྟོག་པ་སྟེ། ཞི་སོགས་ཀྱི་ལས་ཚོགས་ཐབས་འདིས་སྒྲུབ་པར་བྱེད་པའི་རྟོག་པ་འམ་ཆོ་ག་ཞིབ་མོའོ། །དུམ་བུར་བྱེད་པས་ན། ཁཎྜ་སྟེ་དུམ་བུ་ཡིན་ལ། དེ་ཡང་རིམ་པ་ལྔ་དང་ཡན་
ལག་དྲུག་ལ་སོགས་པ་ལམ་གྱི་རིམ་པ་ཚན་ཚན་དུ་བྱས་པའོ། །རིམ་པར་ཕྱེ་བ་ནི་བསྐྱེད་པ་དང་རྫོགས་པའི་རིམ་པར་བྱས་པ་ལྟ་བུའོ། །༼དངོས་གྲུབ་ཐ་མ་ཞི་བ་དང་སྩོགས་པས་རྒྱས་པ་དང་དབང་དང་དྲག་པོའི་བྱ་བའི་ཆོགས། ནད་ཞི་བ་དང་ཚེ་རྒྱས་པ་སོགས་དང་། །དེ་བཞིན་དུ་

དངོས་གྲུབ་འབྲིང་ལྷ་མོ་བཞིས་ཞུས་ལས། རྫས་བརྒྱད་ཡན་ལག་སྒྲུབ་པ་བཤད། །རིལ་ལུ་མིག་སྨན་དངོས་གྲུབ་དང༌། །ས་འོག་རལ་གྲིའི་དངོས་གྲུབ་དང༌། །ནམ་མཁར་འཕུར་དང་མི་སྣང་དང༌། །ཤི་བ་མེད་དང་ནད་འཇོམས་སོ། །ཞེས་གསུངས་པ་ལྟར། གྲུབ་པ་བརྒྱད་དེ་དེ་གཉིས་དང་ནི། །ཐུན་མོང་གི་དངོས་གྲུབ་
བོ། །དེ་གཉིས་སུ་མ་ཟད། སངས་རྒྱས་ཀྱང་ནི་མཆོག་གི་དངོས་གྲུབ། ཉིང་དགོས་ཡིན་ནོ།། ༈ གླེང་བསླང་བའི་རྒྱན་ནི་འདས་པ་སྟེ་བཤད་ཟིན་ཏེ། །དེར་མ་ཟད་རྒྱན་གཉིས་པ་ཡང་ནི་བཤད་པར་བྱའོ། །སྔར་རྒྱན་གཉིས་པ་ལ་བཞིར་ཕྱེ་བ་དེ་གང་ཡིན་སྙམ་ན། རྒྱུད་༼
༧ དེ་རྣམས་ནི་དགོས་པའི་དགོས་པར་བྱ་ཞིང་དགོས་པ་གསུམ་ཡང་ཚེ་འདི་ཉིད་ལ་འགྲུབ་པའི་དབང་དུ་བྱས་པའོ། །དེ་ལྟར་ན་མཐའ་དྲུག་དང་ཚུལ་བཞིའི་བཤད་པ་རྫོགས་པར་འཇུག་པའི་བཤད་གཞི་ནི། མིང་འདི་ཞེས་བྱ་བའི་མཚན་ཅན་གདུལ་བྱའི་གཙོ་བོ་དབང་པོ་གཉིས་སྦྱོར་གྱི་ཆགས་པ་ལམ་དུ་བྱེད་ནུས་པའི་དོན་
དུ། བཙུན་མོ་དང་མཉམ་པར་སྦྱོར་བའི་གཟུགས་ཅན་གྱི་རྡོ་རྗེ་སེམས་དཔས་གསུངས་ལ། དོན་དང་གཞུང་གི་ཚད་འདི་ལྟ་བུ་དང་ལྡན་ཞིང་། ཚེ་འདི་ལ་དངོས་གྲུབ་གསུམ་སྟེར་ནུས་པ་སྟེ་ཁྱད་པར་ལྔ་དང་ལྡན་པ་ཞིག་གོ། ཞེས་བཤད་གཞི་ངོས་འཛིན་པའོ། །༼དག་དང་ནི་གླེང་གཞི་དང༌། །ངེས་པའི་
ཚིག་དང་རྒྱུ་ཞེས་བྱ་བ་བཞི་ཡིན་ནོ།། ༈ ཚུལ་བཞི་འདི་ལ་གཉིས་ཡོད་པའི་ཆགས་བྲལ་གྱི་ཚུལ་བཞི་ནི། དང་པོར་འཛམ་བུ་གླིང་པའི་མི་ཡི་སྐྱེ་བར་འཁྲུངས་པ་ནི། །རྒྱུད་ཅེས་བྱ་བ་ཡིན་པར་བརྗོད་དོ། །དེ་ནས་༼ དག་ཅེས་པ་འགྱུར་གསར་གཉིས་ཀ་ལ་མེད་ལ་དགོས་པ་ཡང་མིན་ནོ། །
༽བཙུན་མོའི་འཁོར་གྱི་ནང་ནས་བྱུང་ནས་ནི། །ངེས་པར་འབྱུང་བ་སྟེ་རབ་ཏུ་བྱུང་བ་ནི་དང་པོའི་བཅའ་གཞི་ཡིན་པས་གླེང་གཞི་ཡིན་ནོ། །དེ་ནས་འདུལ་བ་ལས་སྡོམ་པ་སྲུང་ཐབས་ཇི་ལྟར་བསྟན་པ་དེ་ལྟར་བསྲུང་བ་ནི། །གདོན་མི་ཟ་བར་བསྟེན་དགོས་

པས་ངེས་པ་ཞེས་བྱ་ལ་དེ་ལྟར་བྱེད་པའི་གནས་ཡིན་པས་ཚིག་ཅེས་བཤད་པ་ཡིན། །ཏེ་ཚིག་གི་སྐད་དོད་པཱ་དཱ་ནི་གནས་ལའང་འཇུག་པའི་ཕྱིར་རོ། །དེ་ནས་འབྲས་བུ་བྱང་ཆུབ་འདོད་པས་དཀའ་བའི་ཆོས་སྤྱོད་པ། །འམ་བསམ་གཏན་བཞི་པའི་ཏིང་ངེ་
འཛིན་ཁྱད་པར་ཅན་བརྙེས་པ། དེ་ནི་ཉེ་བའི་རྒྱུ་ཞེས་བརྗོད་པར་བྱ་སྟེ། །འདི་ནི་འདོད་ཆགས་དང་བྲལ་བའི་སྤྱོད་པ་ཅན་གྱི་ཆོས་ཀྱིས། །འཚང་རྒྱ་བའི་ཚུལ་ནི་རྣམ་པ་བཞིར་འདོད་དོ།། ༈ འདོད་ཆགས་ཀྱི་ཆོས་ཀྱི་ཚུལ་གྱིས་འཚང་རྒྱ་ཚུལ་༼
ཆགས་བྲལ་གྱི་ཚུལ་བཞི་ནི། སྡོམ་འབྱུང་དང༌། ཐམས་ཅད་གསང་བའི་རྒྱུད་ལས་གསུངས་པ་ལྟར། རྣམ་གཞག་རིམ་པར་ཡང་བཤད་དོ། །དེ་འདིར་འཆད་པ་སྐབས་ལ་མ་བབ་པའི་ཕྱིར་མི་རིགས་སོ་ཞེ་ན། འདི་ལ་ཁ་ཅིག་ཆགས་ཅན་གྱི་ལམ་གྱིས་འཚང་རྒྱ་ཚུལ་མ་ནོར་བར་ཤེས་པའི་གོལ་ས་
ཤེས་པར་བྱ་བའི་ཕྱིར་རམ། ཡང་ན་ལམ་སྲིད་ཚད་ཀྱི་དབང་དུ་བྱས་ནས་ཚུལ་བཞི་པོ་དེ་བཤད་པ་ཡིན་ཟེར་བ་མི་འཐད་དེ། ལམ་འདིས་ཚེ་གཅིག་ལ་འཚང་རྒྱ་བ་ལ་ཡང་མིའི་སྐྱེ་བ་དགོས་ཤིང་། དགེ་སློང་རྡོ་རྗེ་འཛིན་པ་ནི་སྔགས་བསྒྲུབ་པའི་རྟེན་མཆོག་ཏུ་གསུངས་པས་དེ་གསུམ་གོལ་ས་མིན་ལ། རྒྱུ་
མཚན་གཉིས་པ་ཡང་བརྒལ་བ་ཉིད་ལན་དུ་སོང་བའི་ཕྱིར་རོ། །དེ་ལྟར་ན་མཚན་ཉིད་ཀྱི་ཐེག་པ་ཆེ་ཆུང་གཉིས་ཐུན་མོང་བའི་རྣམ་གཞག་གི་འདོད་པའི་རྟེན་ལ་འཚང་རྒྱ་ཚུལ་རྒྱ་ཆེར་རོལ་པ་དང༌། ཉན་ས་དང༌། མཛོད་ལས་འབྱུང་བ་ལྟར་བསྐལ་པ་གྲངས་མེད་མང་པོར་སྔོན་དུ་ཚོགས་བསགས་པའི་སོ་
སྐྱེ་སྲིད་པ་ཐ་མ་པ་ཞིག་གིས་འཚང་རྒྱ་བའི་ཚུལ་དེ། འདིར་རིན་པོ་ཆེ་ལྟ་བུའི་གང་ཟག་ལམ་ཐུན་མོང་བས་རྒྱུད་སྦྱངས་པའི་སོ་སྐྱེ་འདོད་པའི་རྟེན་ཅན་པ་གཅིག་གིས། ཚེ་དེ་ཉིད་ལ་འཚང་རྒྱ་བའི་དཔེར་བླངས་པའི་ཕྱིར་དུ་བཤད་པ་ཡིན་ཏེ། དེ་ལྟར་བཤད་པས་འཆད་པ་ལྟར་རང་གི་ལམ་ལ་ངེས་པ་ཁྱད་པར་ཅན་སྟེར་

བའི་ཕྱིར་རོ།༽ནི། །དོན་གསལ་པོར་རྟོགས་པར་བྱ་བའི་ཕྱིར་བཤད་པར་བྱའོ། །ཐེག་པ་གཞན་གྱི་ལུགས་ཀྱིས་འདོད་པར་འཚང་རྒྱ་བ་ལ་མིར་སྐྱེ་བ་ཅིག་དགོས་པ་བཞིན་དུ་འདིར་ཡང་དགོས་ཤིང༌། ཐ་མལ་པའི་ཕུང་སོགས་ཀྱི་སྣང་ཞེན་དོར་ནས་རིགས་ལྔ་དང༌འབྲེལ་བའི་
སངས་རྒྱས་སུ་བདག་ཉིད་བསྐྱེད་དེ་སྐྱེ་བ་བླངས་པ་འདྲ་བ་ཞིག་དགོས་པ་ནི། །རྒྱུད་ཅེས་བྱ་བ་ཡིན་པར་བརྗོད། །དོ་དེས་ནི་བསྐྱེད་རིམ་ཐམས་ཅད་སྟོན་ནོ། །ཐེག་པ་གཞན་ལ་མིར་སྐྱེས་པ་དེ་རབ་བྱུང་མཛད་དགོས་པ་བཞིན་དུ་འདིར་ཡང་བསྐྱེད་རིམ་ལ་ལོབས་པའི་འོག་ཏུ་
སླར་ཡང་རིགས་གཅིག་ཏུ་གྱུར་པ་ནི། །གླེང་གཞི་ཡིན་པར་རབ་ཏུ་བསྟན་ནོ། །ཐེག་པ་གཞན་གྱི་ལྟར་ན་རབ་ཏུ་བྱུང་བ་དེས་འདུལ་བའི་ཀུན་སྤྱོད་ལ་ངེས་པར་གནས་དགོས་པ་བཞིན་དུ་འདིར་ཡང་རྡོ་རྗེའི་རིགས་སོགས་ཀྱི་ཆུ་དབང་སོགས་བསྐུར་བ་དང་། རྡོ་རྗེ་འི་རིགས་ལ་༼
རིགས་གཅིག་ཏུ་གྱུར་པ་ལ་གཉིས་ལས་དང་པོ་ནི། རིགས་ལྔ་དང་འབྲེལ་བའི་ལྷའི་སྐུ་རྣམས་མཐར་གཏུགས་ན་གསང་ཆེན་རྡོ་རྗེ་འཆང་གི་རིགས་གཅིག་ཏུ་འགྱུར་ལ། དེ་ལ་ནི་ལུས་དབེན་དང་སྒྱུ་ལུས་དང་ཟུང་འཇུག་གི་གསང་ཆེན་རིགས་གཅིག་པ་གསུམ་ཡོད་དོ། །གཉིས་པ་ནི་འཁོར་འདས་ཀྱི་ཆོས་
སྣ་ཚོགས་པ་ཐམས་ཅད་དེ་ཁོ་ན་ཉིད་དུ་རོ་གཅིག་པའི་འོད་གསལ་ལྷན་ཅིག་སྐྱེས་པའི་ཡེ་ཤེས་སོ། །དེ་གཉིས་ནི་སྣང་ཕྱོགས་དང་སྟོང་ཕྱོགས་ཀྱི་རྫོགས་རིམ་གཉིས་ཡིན་ནོ། །དེ་གཉིས་ནི་ལྷའི་འཁོར་ལོ་སོགས་ཆེས་མི་འདྲ་བའི་སྤྲོས་པ་དུ་མའི་གཞི་དང་རྩ་བ་ཡིན་པས་གླེང་གཞིའོ། །༼སོགས་པའི་
དམ་ཚིག་ཚང་བར་གཟུང་བ་དགོས་ལ་དེ་ཉིད། །ནི། གདོན་མི་ཟ་བར་བསྟེན་པའི་གནས་ཡིན་པས་ངེས་པའི་ཚིག་ནི་ཡིན་པར་བཤད་དོ། །ཐེག་པ་གཞན་གྱི་ལྟར་ན་འབྲས་བུ་འདོད་པས་དཀའ་སྤྱད་སྤྱོད་དགོས་པ་བཞིན་དུ་འདིར་ཡང་སྒེག་པ་ལ་སོགས་པའི་ཉམས་དང་ལྡན་

པའི་སྤྱོད་པ་གསུམ་གང་རུང་སྤྱད་དགོས་པ་ནི། །འབྲས་བུའི་ཉེ་བའི་རྒྱུ་ཞེས་བྱ་བ་ཡིན་པར་བཤད་དོ།། ༈ རྒྱས་བཤད་ཀྱི་རྒྱན་ནི་གསུམ་པ་ཉིད་ཀྱང་ནི། །ཐབས་ཤེས་དབྱེར་མེད་དུ་སྦྱོར་བའི་རྣལ་འབྱོར་གྱི་རྒྱུད་རྩ་རྒྱུད་༼
དེ་ལྟར་དཔེ་དོན་དུ་སྦྱར་བས་ནི་ཐེག་པ་འདིའི་དང་པོའི་གདུལ་བྱའི་གཙོ་བོ་དབང་པོ་གཉིས་སྦྱོར་གྱི་འདོད་ཆགས་ཅན་ཡིན་པས་འདོད་པའི་རྟེན་ཁྱད་པར་བ་ལ་འཚང་རྒྱ་དགོས་པ་དང༌། དེ་ལ་གནས་ལུས་ལོངས་སྤྱོད་ཐ་མལ་པའི་སྣང་ཞེན་ལོག་ནས་གཞལ་ཡས་ཁང་དང་ལྷ་ལ་སོགས་པའི་མཆོག་གི་སྣང་ཞེན་ཁྱད་
པར་ཅན་སྐྱེ་བ་བླངས་པ་དང་འདྲ་བའི་བསྐྱེད་རིམ་ཞིག་ངེས་པར་གཞི་རྟེན་དུ་དགོས་པ་དང་། རབ་ཏུ་མ་བྱུང་བའི་ཚེ་རྟགས་ཆ་ལུགས་སྣ་ཚོགས་སུ་ཡོད་ཀྱང༌། རབ་ཏུ་བྱུང་བ་ན་རབ་བྱུང་གི་རྟགས་ཅན་དུ་ཁྱད་པར་མེད་པ་བཞིན་དུ། ཆོས་མི་འདྲ་བ་སྣ་ཚོགས་པ་རྣམས་དེ་ཁོ་ན་ཉིད་དང་རོ་གཅིག་ཏུ་སྦྱོར་བའི་ཟབ་མོའི་
རྫོགས་རིམ་དང༌། ལྷ་མི་འདྲ་བ་དུ་མ་རྣམས་རྡོ་རྗེ་འཆང་དུ་བསྡུས་པའི་རྒྱ་ཆེ་བའི་རྫོགས་རིམ་གཉིས་དགོས་པ་དང་། དེ་གཉིས་ཀྱི་སྣོད་རུང་དུ་འགྱུར་བ་ལ་དབང་རྣམ་དག་རྫོགས་པར་ཐོབ་པ་དང༌། རྩ་བ་དང་ཡན་ལག་གི་དམ་ཚིག་རྣམས་ངེས་པར་བསྟེན་དགོས་པ་དང༌། ལམ་གཉིས་ལ་བོགས་འབྱིན་པའི་
ཐབས་ཁྱད་པར་བ་ནི་ཉེ་བའི་རྒྱུ་སྤྱོད་པ་བྱེད་པ་ཡིན་ཞེས་ངེས་པ་ཆེན་པོ་སྟེར་རོ། །༼འཆད་ཚུལ་ལས་བཤད་པའི། །མཐའ་དྲུག་གི་ཚིག་གི་དོན་བཤད་པའི་སྒོ་ནས་ངེས་པར་བྱ་དགོས་པ། །རྩ་རྒྱུད་ལ་རྒྱས་བཏབ་པའི་དོན་ནི་རབ་ཏུ་རྟོགས་པ་སྟེ་བཤད་པར་
བྱའོ།། ༈ དྲུག་པོ་དེ་གང་ཞེ་ན་དྲང་བའི་དོན་དང་ནི་ངེས་པའི་དོན་གཉིས་དོན་མཐའ་ལ་བརྟེན་པ་དང་བཅས། །༼ཞེས་པ་འགྱུར་གསར་གཉིས་ལས་དབྱེ་བར་བྱས་སོ། །༽ དགོངས་པས་བཤད་པ་དང་དགོངས་པ་མིན་པས་བཤད་པ་གཉིས་སྒྲ་མཐའ་ལ་བརྟེན་

པ་དང་། །ཇི་བཞིན་པ་སྒྲ་དང་སྒྲ་ཇི་བཞིན་པ་མ་ཡིན་པ་གཉིས་སྒྲ་དོན་གཉིས་ཀའི་མཐའ་ལ་བརྟེན་པ་ཏེ། །མཐའ་ནི་རྣམ་པ་དྲུག་ཏུ་ཤེས་པར་བྱའོ།། ༈ དེ་ལྟར་མིང་གི་དབྱེ་བ་བསྟན་ནས་སོ་སོའི་ངོས་འཛིན་སྟོན་པ་ལ་དྲང་ངེས་གཉིས་ནི་གཞན་ནས་གཞུང་སོ་སོས་བདེན་གཉིས་
སོ་སོར་སྟོན་པ་ལ་བཤད་པ་ལྟར་མིན་གྱི། འདིར་གཞུང་གཅིག་གི་དོན་ལ་གཉིས་སུ་འབྱེད་པ་ཡིན་ནོ། །དེ་ཡང་སྐལ་ངན་ཏེ་དབང་པོ་དམན་པ་ཙན་དན་ལྟ་བུ་༼མཐའི་སྐད་དོད་ཀོ་ཊི་ནི་རྩེ་མོ་དང་སྒོ་ལའང་འཇུག་པས་སོ་སོར་བཤད་པའི་སྒོ་དྲུག་གོ། ༽ལ་སོགས་པ་རྣམས་ལ་གསང་བར་བྱ་བའི་ངེས་
དོན་ཚིག་དེའི་དོན་ལ་ཡོད་ཀྱང་རྒྱལ་བ་ཡིས། །དངོས་སུ་མི་སྟོན་པར་སྦས་ཏེ་བཤད་པ་ནི་ད་དུང་དངོས་ཟིན་དེ་མིན་པའི་དོན་གཉིས་པ་ཞིག་དྲང་དུ་ཡོད་པས་དྲང་བའི་དོན་ནོ། །དྲང་དོན་དུ་བཤད་པའི་གཞུང་དེ་ཉིད་ཀྱིས་ཡང་དག་པའི་དོན་རྫོགས་རིམ་ཡན་ལག་དང་བཅས་པ་ནི་རབ་ཏུ་
སྟོན་པའི་ཕྱིར། །དྲང་དོན་གསུངས་པར་མ་ཟད་ངེས་པའི་དོན་ཡང་གསུངས་པ་ཡིན་ནོ།། ༼དེས་ནི་སྦས་རྒྱུ་དེ་སྐལ་ངན་ལ་སྦས་པར་སྟོན་གྱི་སྦས་པའི་གཞུང་དེ་སྐལ་ངན་ཁོ་ནའི་དབང་དུ་བྱས་པར་སྟོན་པ་མིན་ཏེ། ཡིན་ན་ནི་སྐལ་བཟང་ལ་མི་སྦེད་པར་སྟོན་དགོས་པར་འགྱུར་ལ། དེ་ལྟར་ན་
འདུས་པའི་གདུལ་བྱའི་གཙོ་བོ་རིན་པོ་ཆེ་ལྟ་བུའི་གང་ཟག་ཡིན་པས་ཤིན་ཏུ་གསལ་བར་སྟོན་དགོས་པ་འགྱུར་རོ། །དེ་ལྟར་ཡིན་ན་བཤད་རྒྱུད་མང་པོ་རྣམས་དོན་མེད་པར་འགྱུར་རོ། །དེས་ན་རྩ་རྒྱུད་དུ། རྒྱས་བཏབ་ནས་མི་གསལ་བར་སྟོན་ཅིང་། དེ་བཤད་རྒྱུད་ལ་རག་ལས་པ་དང༌། དེ་ཡང་རྩ་བཤད་ཕྱིན་
ཅི་མ་ལོག་པར་སྦྱར་ནས་སྟོན་ཤེས་པའི་བླ་མ་ལ་རག་ལས་པར་མཛད་པའི་ཆེད་དུ་ཡིན་ཞིང༌། དེ་ལྟར་མཛད་པ་ཡང༌། སློབ་དཔོན་ལེགས་པར་བསྙེན་བཀུར་བ་མེད་པར་རྒྱུད་ལ་རང་དགར་འཇུག་པ་དགག་པའི་ཕྱིར་ཡིན་ཏེ། བླ་མ་ཡུན་རིང་པོར་སྒོ་ཐམས་ཅད་ནས་མཉེས་པར་བྱེད་པ་ནི། ཐེག་པ་འདི་ལ་

དངོས་གྲུབ་ཀྱི་རྩ་བ་ཡིན་པའི་ཕྱིར་རོ། །སྒྲས་ཟིན་གྱི་དོན་ལས་དོན་གཉིས་པ་ལ་ཡང་ཙན་དན་ལྟ་བུ་ལ་སོགས་པ་ལ་སྦེད་པས་མ་ཁྱབ་སྟེ། ཡེ་ཤེས་རྡོ་རྗེ་ཀུན་ལས་བཏུས་ལས། ག་བུར་དང་ཁྲག་དང་རྡོ་རྗེ་དང་པདྨའི་དོན་གཉིས་པ་ངེས་དོན་དུ་བཤད་པ་བཞིན་ནོ། །དེས་ན་གཙོ་ཆེ་བས་
དེ་ལྟར་གསུངས་སོ།། ༈ མཆོག་གི་དངོས་གྲུབ་འདོད་པའི་སེམས་ཅན་དབང་པོ་རྣོན་པོ་རྣམས་ཀྱི་ཕྱིར་དུ། །ཆོས་ཀྱི་དེ་ཉིད་འོད་ཟུང་ལྟ་བུ་རབ་ཏུ་སྟོན་པ་ན། །དོན་དེ་ལ་སྒྲ་འགལ་བའི་ཚིག་གི་སྦྱོར་བ་ཡིས། །གསུངས་པ་
གང་ཡིན་པ་ནི་དོན་གཞན་ལ་དགོངས་ནས་སྒྲ་འགལ་བ་གཞན་གྱིས་བཤད་པའི་ཕྱིར། དགོངས་པས་བཤད་པའོ་དེ། །གསང་ཆེན་གྱི་སྣོད་དུ་རུང་བའི་དབང་པོ་དམན་པའི་སེམས་ཅན་རྣམས། །ཀྱིས་རྟོགས་པའི་ཕྱིར་དུ་སྒྲ་དྲང་པོར་མཆོག་ཏུ་སྟེ་ཤིན་ཏུ་
གསལ་བ་ཡིས། །འོད་ཟུང་ལྟ་བུའི་དེ་ཉིད་ངེས་པར་སྟོན་པ་ནི། །དོན་གཞན་ལ་དགོངས་ནས་སྒྲ་འགལ་བས་མི་སྟོན་པར་དྲང་པོར་སྟོན་པའི་ཕྱིར་དགོངས་པ་མིན་པས་བཤད་པའོ།། ༈ དཀྱིལ་འཁོར་ཐིག་ཚོན་གྱིས་བྲི་བ་དང་སྩོགས་པས་ལྷ་ཉེར་སྤྱོད་ཀྱིས་མཆོད་
པ་སོགས་ཀྱི་མཆོད་སྦྱིན་དང༌། གཏོར་མའི་ཆོ་ག་དང་སྨན་གྱི་སྦྱོར་བ་དང་ཞི་སོགས་ཀྱི་ལས་ཚོགས་དང་དངོས་གྲུབ་བརྒྱད་བསྒྲུབ་༼ཡེ་ཤེས་རྡོ་རྗེ་ཀུན་ལས་བཏུས་ལས། དེ་ལྟར་གསུངས་པ་ཡང་གཙོ་ཆེ་བ་ལ་དགོངས་ཀྱི། ངེས་པ་ནི་མ་ཡིན་ཏེ། འདུས་པའི་དོན་དེ་བཞིན་གཤེགས་པ་རྣམས་ཀྱིས་ཀྱང་མི་ཤེས་ན། བྱང་
ཆུབ་སེམས་དཔའ་རྣམས་ཀྱིས་ལྟ་ཅི་སྨོས་ཞེས་གསུངས་པའི་སྔ་མ་རིན་པོ་ཆེ་ལྟ་བུའི་གང་ཟག་དང་ཕྱི་མ་ཙན་དན་ལྟ་བུ་ལ་སོགས་པ་ལ་བཤད་པ་དགོངས་བཤད་དུ་གསུངས་པ་བཞིན་ནོ། །༼པའི་དང་ཆོག་ཞིབ་ལ། །༸ཀལྤ་ཞེས་པ་ནི་རྟོག་པ་དང་ཆོ་ག་ཞིབ་མོ་གཉིས་ཀ་ལ་འཇུག་པ་ཡིན་ཀྱང་། 

འདི་ནི་དཀྱིལ་འཁོར་སོགས་གང་དུ་གསུངས་པའི་རྒྱུད་ལ་བྱ་དགོས་པས། ཆག་གིས། དཀྱིལ་འཁོར་ལ་སོགས་རྟོག་པ་རུ། །སྤྱོད་པའང་ཇི་ལྟ་ཇི་ལྟར་གསུངས། །ཞེས་བསྒྱུར་བ་ལྟར་རྟོག་པ་ལ་བྱ་དགོས་ཏེ། འདི་ཡེ་ཤེས་རྡོ་རྗེ་ཀུན་ལས་བཏུས་ལས། རྒྱུད་སྡེ་འོག་མ་གསུམ་དུ་དཀྱིལ་འཁོར་སོགས་གསུངས་པ་སྒྲ་ཇི་བཞིན་པར་
བཤད་པ་དེ་བསྡུས་པ་ཡིན་པའི་ཕྱིར་རོ། །དེའི་ཕྱིར་འདི་དང་། པ་ཚབ་ཀྱིས་བསྒྱུར་བ་ལས། དཀྱིལ་འཁོར་སོགས་དང་ཞེས་ཕྲལ་བ་ནི་འགྱུར་སྐྱོན་ནོ།། ལ །།སྟེ་རྒྱུད་སྡེ་འོག་མ་གསུམ་གྱི་རྟོག་པ་རུ་སྤྱོད་པ་ཇི་ལྟ་ཇི་ལྟར་གསུངས། །པ་དོན་རྒྱས་པ་སྟེ་གསལ་བར་བཤད་པ་གང་ཡིན་པ། །དེ་དང་
དེ་ནི་ཇི་བཞིན་པའི་སྒྲར་གསུངས་པའོ། །དེར་མ་ཟད་བླ་མེད་ཀྱི་རྟོག་པ་རྣམས་སུ་ཡང་ལས་ཚོགས་ལ་སོགས་པ་སྒྲ་ཇི་བཞིན་པ་མང་ངོ༌། །སྒྲ་ཇི་བཞིན་པ་ནི་ཤས་ཆེར་དོན་གཉིས་པ་མེད་པ་ལ་བྱ་དགོས་ཏེ། དེར་ངེས་པ་ནི་མ་ཡིན་ནོ། །ཀོ་ཊཱ་ཁྱ་དང་ལ་སྩོགས་པས་ཀོ་ཊཱ་ཝ། ཀོ་ཊཱ། ཀོ་ཊཱ་ཝཥྩ། ཀོ་ཊཱ་ར་
ག། ཀོ་ལ་ཁྱ། ཀོ་ལ་ཝ། ཀོ་ལ། ཀོ་ལ་ཝཥྩ། ཀོ་ལ་སྟ་ཐ་ཞེས་པ་དེ་ལྟ་བུ་ལ་སོགས་པའི་སྒྲ། །འཇིག་རྟེན་པ་དང་སྒྲའི་བསྟན་བཅོས་ལ་མིང་དེ་དོན་དེའི་དངོས་ཀྱི་མིང་དུ་འཇུག་པ་མེད་ཅིང་། །དེ་བཞིན་གཤེགས་པས་དེ་ལྟར་འི་བརྡ་མཛད་པར་གྱུར་པ། །དེ་ནི་སྒྲ་ཇི་
བཞིན་མིན་པར་བསྒྲགས་སོ།། ༈ མཐའ་དྲུག་ཏུ་དབྱེ་བའི་ངོས་འཛིན་བསྟན་ནས་ནི། །ཚུལ་བཞིའི་བཤད་པའི་དབྱེ་བའི་ངོས་འཛིན་བརྗོད་པར་བྱའོ།། ༈ དབྱེ་བ་བཞི་ནི། ཚིག་གི་དོན་ནམ་ཡི་གེའི་དོན་དང་སྤྱི་ཡི་དོན་དང་། །སྦས་པའི་དོན་༼
ཀོ་ཊཱ་ཁྱ་ལ་སོགས་པ་བཅུས་དབང་པོ་ལྔ་དང་ཡུལ་ལྔ་བསྟན་པར་ཡེ་ཤེས་རྡོ་རྗེ་ཀུན་ལས་བཏུས་ལས་བཤད། སངས་རྒྱས་མཉམ་སྦྱོར་ལས་རླུང་བཅུ་ལ་བཤད་དོ།། ༼དང་དེ་བཞིན་མཐར་ཐུག་པའི་དོན་ནོ་ཞེས་མིང་གིས་དབྱེ་བ་བསྟན་ནོ་འོ། །༼པ་ཚབ་ཀྱིས། སྤྱི་དོན་ཐམས་ཅད་བསྡུས་པའི་

ཡན་ལག་དང་། སྦས་དོན་ཐམས་ཅད་སྙིང་པོ་ཅན་དུ་བསྒྱུར་བ་ནི་སྐད་དོད་ཀྱི་ཕྱོགས་གཅིག་ལ་རུང་བ་ཙམ་ཡོད་ཀྱང་། འགྱུར་རྙིང་དང་ཆག་གིས་སྔར་བཞིན་བསྒྱུར་བ་ལེགས་སོ། །༼དང་པོ་ཡིག་དོན་ལ་ནི་དབྱེ་བ་མེད་པས་གཅིག་པུ་ཁོ་ན་ཉིད། །ཅེས་གསུངས་སོ། །སྤྱི་ཡི་
དོན་གྱི་དབྱེ་བ་ནི་རྣམ་པ་གཉིས། །སུ་ཡོད་དོ། །སྦས་པའི་དོན་ལ་ནི་དབྱེ་བ་རྣམ་པ་གསུམ་དུ་བཤད་དོ། །མཐར་ཐུག་པའི་དོན་ནི་དབྱེ་བ་རྣམ་པ་གཉིས་སོ།། ༈ ཡིག་དོན་ཞེས་པའི་ཡི་གེ་ནི་མིང་ཚིག་ཡི་གེ་གསུམ་དུ་བྱས་པའི་ཡི་གེ་མིན་གྱི་ཡི་གེ་དུ་མ་འདུས་པའི་ངག་
ཚིག་ཡིན་པས། སྒྲའི་གཞུང་ཙམ་ལ་ནི་རབ་ཏུ་གཞོལ་བའི། །སྒོ་ནས། ནང་རིག་པའི་སྡེ་སྣོད་ལས་ཕྱི་རོལ་ཏུ་གྱུར་པ་སྒྲའི་བསྟན་བཅོས་ལ་མཁས་པ་ཡིས། །སྒྲ་དེ་ཡི་བཀོད་པས་ཏེ་དོན་འདི་ལ་སྒྲ་འདི་འཇུག་ཅེས་པའི་སྒོ་ནས་རབ་ཏུ་བསྟན་པ་ནི། །༼
༧ ཙམ་གྱི་སྒྲས་ནི་ནང་གི་བསྟན་བཅོས་རྒྱུད་སྡེ་ནས་དོན་དེའི་མིང་དུ་བྱས་པ་ཐུན་མོང་མིན་པ་རྣམས་གཅོད་དོ། །༼ཡི་གེའི་དོན་ནི་ཡིན་པར་བཤད་དོ།། ༈ མཚན་ཉིད་ཀྱི་ཐེག་པའི་མདོ་སྡེ་དང་སྩོགས་པ་འདུལ་བ་དང་མངོན་པའི་སྡེ་སྣོད་ལ་ནི་རབ་ཏུ་ཞུགས་པའི།།༼
དེས་ན་སྒྲའི་བསྟན་བཅོས་ལ་བརྟེན་པའི་སྒྲ་པའི་ཐོབ་ཚོད་ཀྱི་བཤད་པ་ཡིན་པའི་ཆ་ནས་ཡིག་དོན་དུ་བཞག་པ་དེ་ཉིད་སྒྲ་ཇི་བཞིན་པར་གསུངས་པ་ཡང་ཡོད་ལ། འཆད་པ་ལྟར་གཉིས་ཀྱི་ཐུན་མོང་བ་ཡིན་པས་སྤྱི་དོན་དུ་གཞག་དགོས་པ་ཡང་མང་དུ་ཡོད་དོ། ༼གང་ཟག་གིས་ཐེག་པ་འདིར་རྡོ་རྗེ་བཙུན་མོའི་བྷ་ག་ལ་
བཞུགས་སོ། །ཞེས་བྱ་བ་ལ་སོགས་པ་ཐོས་ན་རང་གིས་ཁས་བླངས་པའི་གསུང་རབ་དེ་དང་རྣམ་པ་ཐམས་ཅད་དུ་མི་མཐུན་པའོ། །སྙམ་དུ་བཟུང་ནས་སྨོད་པ་དང་། འགྱོད་པ་སྟེ་ཐེ་ཚོམ་ཟ་བ་ཟློག་པར་བྱེད་པའི་དོན་དུ་ཐེག་པ་གཞན་དང་ཐུན་མོང་བ་མང་དུ་བཤད་པ་དང་། །བསྐྱེད་པའི་རིམ་

པའི་རྣལ་འབྱོར་དང་ལྡན་པ་དག་ནི། །སྤྱི་ཡི་དོན་ནི་ཡིན་པར་གསུངས་ཏེ། །ཐེག་པ་གཅིག་ཡིན་ཀྱང་རྒྱུད་སྡེ་འོག་མ་གསུམ་གྱི་གདུལ་བྱས་འདི་ལ་སྨོད་པ་དང་ཐེ་ཚོམ་བཟློག་པའི་ཕྱིར་དུ་དེ་དག་དང་མཐུན་པར་བཤད་པ་རྣམས་ཀྱང་སྤྱི་དོན་ཡིན་པས། མཚན་ཉིད་ཀྱི་ཐེག་པ་བ་དང་ཐུན་མོང་བ་
དང་། རྒྱུད་སྡེ་འོག་མ་པ་དང་ཐུན་མོང་བ་ཡིན་པས་སྤྱི་དོན་དུ་བྱས་པ་དང་། བསྐྱེད་རིམ་ལྟ་བུ་དངོས་གྲུབ་གཉིས་སྒྲུབ་པའི་གང་ཟག་གཉིས་དང་ཐུན་མོང་བས་སྤྱི་དོན་དུ་བཞག་པ་ཡང་ཡོད་དོ། །སྨོད་པ་དང་ཐེ་ཚོམ་ཟ་བ་བཟློག་པའི་ཕྱིར་དུ་བཤད་པ་ནི་དགོས་པ་དེ་ཙམ་གྱི་ཕྱིར་མིན་གྱི་རང་གི་ལམ་རྒྱུད་ལ་
བསྐྱེད་པ་ལ་ཡང་དགོངས་ནས་དེ་ལྟར་བཤད་དོ།། ༈ རིག་མ་དང་མཉམ་པར་སྦྱོར་བའི་འདོད་ཆགས་ཀྱི་ཆོས་ནི་རབ་ཏུ་སྟོན་པའི་འདོད་ཆགས་ཆོས་ཀྱི་སྦས་པ་དང་། །ཀུན་རྫོབ་ཀྱི་བདེན་པ་སྒྱུ་མའི་སྐུ་རྟོགས་པ་སྟེ་བསྟན་པའི་ཀུན་རྫོབ་སྒྱུ་མའི་སྦས་པ་དང་། །
སྣང་མཆེད་ཐོབ་གསུམ་གྱི་ཡེ་ཤེས་གསུམ་པོ་རྣམ་པར་བརྟགས་པ་སྟེ་སྒོམ་པའི། །སྣང་བ་སེམས་ཀྱི་སྦས་པ་གསུམ་སྙིང་པོར་ཡོད་པས་སྦས་པའོ།། ༈ རིམ་པ་བཞི་པའི་འོད་གསལ་བ་ནི་རབ་ཏུ་སྟོན་པ་དང་། །ཟུང་དུ་འཇུག་པའི་༼
གང་ལ་སྦས་པ་ནི་ཐ་མ་གཉིས་དང་དང་པོའི་ཆ་གཅིག་བསྐྱེད་རིམ་པ་དང་། གསུམ་ཀ་རྒྱུད་སྡེ་འོག་མ་པ་སོགས་ལ་སྦས་པ་ཡིན་ལ། སྦས་ཚུལ་ནི་ཕྱི་ནས་མི་མངོན་པར་ནང་ན་སྙིང་པོར་ཡོད་པའི་ཚུལ་གྱིས་སྦས་སོ།། ༼ རིམ་པ་རྟོགས་པ་སྟེ། །དེ་ལྟར་རྣམ་པ་གཉིས་སུ་
མཐར་ཐུག་པའ་བཤད་དེ། །མཐར་ཐུག་པ་འ་ནི་མུར་ཐུག་པ་ཡི་ཚིག་གི་དོན་ནོ།། ༼འདིར་གང་གིས་མཐར་ཐུག་པ་ནི་གཉིས་ཏེ། དོན་དམ་པའི་བདེན་པ་དང༌། དག་པའི་སྒྱུ་མའི་སྐུའོ། །གང་མཐར་ཐུག་པ་ཡང་གཉིས་ཏེ། སེམས་ལྷན་སྐྱེས་ཀྱི་བདེ་བ་ཆེན་པོར་སྐྱེས་

པ་དང་། གཉུག་མའི་ལུས་ཤིན་ཏུ་ཕྲ་བའི་རླུང་དང་དེའི་བཞོན་པ་ཅན་གྱི་སེམས་ཏེ་རླུང་སེམས་ཀྱི་ལུས་སོ། །མཐར་ཇི་ལྟར་ཐུག་པ་ནི། དང་པོ་ནི་ཤེས་བྱ་དོན་དམ་པ་མངོན་སུམ་དུ་རྟོགས་ཏེ་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་ཞུགས་པའོ། །གཉིས་པ་ནི། གཉུག་མའི་
ལུས་རླུང་སེམས་གཉིས་རྡོ་རྗེའི་སྐུར་དངོས་སུ་སྐྱེས་པའོ།། ༈ རྒྱུད་འཆད་པ་པོས་རྒྱུད་ཉན་པར་འདོད་པ་ལ། །གང་ཟག་གང་ལ་དོན་གང་འཆད་པའི་དབྱེ་བ་ཡང་ནི་གཉིས་སུ་ཡོད་དེ། །ཚོགས་པ་ལ་བཤད་པར་བསྟན་པ་དང་། །གཉིས་པ་
སློབ་མ་ལ་བཤད་པའོ།། ༈ བཤད་པ་གཉིས་པོ་དེ་གང་ཡིན་སྙམ་ན། མཐའ་དྲུག་གི་ནང་ནས་ཇི་བཞིན་པ་སྒྲ་དང་དགོངས་པ་མིན་པ་དང་། །དེར་མ་ཟད་དྲང་བའི་དོན་དུའང་གང་གྱུར་ཏེ་གསུམ་དང་། །ཚུལ་བཞིའི་ནང་ནས་ཡི་གེའི་དོན་དང་སྤྱི་ཡི་
དོན་ནི། །ཚོགས་པ་ལ་བཤད་པར་བྱ་བ་ཡིན་པར་བརྗོད་དོ། །མཐའ་དྲུག་གི་ནང་ནས་ཇི་བཞིན་པ་མིན་པ་དང་སྒྲ་ངེས་པའི་དོན་དང་། །དེ་བཞིན་དུ་དགོངས་ཏེ་བཤད་པ་གསུམ་དང་། །ཚུལ་བཞིའི་ནང་ནས་སྦས་པའི་དོན་དང་མཐར་
ཐུག་པའི་དོན་རྣམས་ནི། །སློབ་མ་ལ་ནི་བཤད་པར་བྱ་བ་ཡིན་པར་འདོད་དོ།། ༈ འདུས་པའི་བཤད་པའི་རྒྱུད་ཡེ་ཤེས་རྡོ་རྗེ་ཀུན་ལས་བཏུས་པ་སོགས་ཀྱི་རྗེས་སུ་འབྲངས་ནས། །ཏེ་དེ་དང་མཐུན་པར་བདེ་བར་གཤེགས་པ་རྣམས་
ཀྱིས་གདུལ་བྱ་རྣམས་ལ། །རིམ་པ་དང་པོ་དང་གཉིས་པ་ལ་བརྟེན་ནས་ནི། །རིམ་པ་བཞིན་དུ་ཚོགས་དང་སློབ་མ་ལ་བཤད་པའི་དབྱེ་བ་གཉིས་གསུངས་པ་ཡིན་ནོ། །༼དེ་ལྟར་ན་གདུལ་བྱ་ལ་འཆད་ཚུལ་གྱི་དབྱེ་བ་གཉིས་ནི། གདུལ་བྱ་འདི་ལ་ལམ་

འདི་འཆད་ཅེས་པའི་དབྱེ་བ་ཡིན་པས། རྒྱུད་མཐའ་དྲུག་དང་ཚུལ་བཞིས་འཆད་པའི་འཆད་ཚུལ་དང་མི་འདྲ་བ་ཕྱེད་པར་བྱའོ། །གལ་ཏེ་མཐའ་དྲུག་དང་ཚུལ་བཞིའི་ལྔ་ཚན་རེ་རེ་ཚོགས་དང་སློབ་མ་ལ་སོ་སོར་བཤད་དགོས་ན་རིན་པོ་ཆེ་ལྟ་བུ་ལ་བསྐྱེད་རིམ་མི་འཆད་པར་འགྱུར་ལ། དེ་ལྟ་ན་དེའི་ལམ་ལ་
རིམ་པ་གཉིས་མེད་པར་འགྱུར་རོ། །ཚོགས་བཤད་ཀྱི་གང་ཟག་ལ་དགོངས་བཤད་སོགས་ལྔ་མི་འཆད་ན་དེ་དག་ལ་རྒྱུད་འཆད་པའི་ཚེ་གཞུང་མང་པོ་ཞིག་གཞག་དགོས་པས། རྒྱུད་གཞུང་མ་ལུས་པ་བཤད་དུ་མི་རུང་བར་འགྱུར་ན། དེ་ནི་མི་རིགས་ཏེ་ལེའུ་བཅུ་བདུན་པའི་འགྲེལ་པ་ལས། གསང་བ་འདུས་པ་
འདི་ལ་དེ་ཁོ་ན་ཉིད་རྟོགས་པ་རྣམས་ཀྱིས་མཐོང་བའི་ཆོས་ཉིད་ལ། ཚེ་འདི་ཉིད་དུ་སངས་རྒྱས་ཉིད་འཐོབ་པ་ཐོས་ཤིང་། རྒྱུད་ཀྱི་གཞུང་མ་ལུས་པ་ཐོས་ཀྱང༌། མཐའ་དྲུག་གིས་དབྱེ་བས་རྒྱུད་ཀྱི་དོན་ལ་རྨོངས་པ་དང་མ་བྲལ་བ་ཙན་དན་ལྟ་བུའི་གང་ཟག་ལ་སོགས་པའི་ཉན་པ་པོ་རྣམས་ཞེས་གང་ཟག་བཞི་པོས་
ཀྱང་རྒྱུད་གཞུང་ཀུན་གྱི་བཤད་པ་ཐོས་པར་གསུངས་པའི་ཕྱིར་རོ་ཞེ་ན། ཇི་སྐད་དུ་བཤད་པའི་སྐྱོན་ཡོད་པའི་ཕྱིར་བཤད་པ་གཉིས་ཀྱི་གང་ཟག་རེ་རེ་ལ་རྒྱུད་ཀུན་མི་འཆད་པ་མིན་ནོ། །དེ་ལྟར་ནའང་བཤད་པ་གཉིས་སོ་སོར་མཛད་པ་ནི་སྣོད་དང་སྣོད་མིན་ཡོངས་བརྟགས་ནས། །ཞེས་པ་དང༌། རིན་པོ་ཆེ་ལྟ་བུ་
ལ། རྫོགས་པའི་རིམ་གྱི་སྐལ་ལྡན་ཞིང༌། །ཞེས་གསུངས་པས། བཤད་བྱའི་ལམ་རིམ་གཉིས་ཀྱི་སྐལ་བ་དང་ལྡན་མི་ལྡན་དང་སྣོད་དུ་གྱུར་མ་གྱུར་གཉིས་ཡིན་ལ། དེ་ལ་ཡང་ལམ་དེ་སྐྱེ་བའི་སྣོད་ཡིན་མིན་དང༌། ཉན་པའི་སྣོད་ཡིན་མིན་གཉིས་ཡོད་པ་ལས། དབང་རྫོགས་པར་ཐོབ་ཅིང་དམ་
ཚིག་དང་སྡོམ་པ་ཚུལ་བཞིན་དུ་བསྲུངས་པ་ཡིན་ན་རིམ་གཉིས་རགས་པ་ཀུན་ཉན་པའི་སྣོད་དུ་རུང་ཡང༌། ཙན་དན་ལྟ་བུ་ལ་སོགས་པ་བཞི་ལ་དབང་པོ་སྦྱངས་པ་དང་མ་སྦྱངས་པའི་དུས་སུ་རྫོགས་རིམ་རྫོགས་པར་སྟོན་མི་སྟོན་གྱི་ཁྱད་པར་ཡང་ཡོད་པས་དེ་ལ་ལྟོས་ནས་ཀྱང་བཤད་པའི་དབྱེ་བ་ཡོད་དོ། །གཙོ་བོ་ནི་

གང་ཟག་གཞན་བཞི་ལ་ནི་ཚེ་དེ་ལ་རིམ་པ་དང་པོ་སྐྱེ་སླ་བ་དང༌། རྫོགས་པར་སྐྱེ་སྲིད་ཀྱང་། རིམ་པ་གཉིས་པ་སྐྱེ་དཀའ་ཞིང་རྫོགས་པར་སྐྱེ་མི་སྲིད། རིན་པོ་ཆེ་ལྟ་བུ་ལ་ནི་ཚེ་དེ་ལ་རིམ་པ་གཉིས་པ་ཡང་སྐྱེ་སླ་ཞིང་རྫོགས་པར་སྐྱེ་ན་རིམ་པ་དང་པོ་ལྟ་ཅི་སྨོས། དེས་ན་རིམ་པ་གཉིས་
སྐྱེ་བའི་སྣོད་ལ་ལྟོས་ནས་བཤད་པའི་དབྱེ་བ་གཉིས་གསུངས་ཀྱི། ལྔ་ཚན་གཉིས་པོ་གཅིག་གང་ལ་བཤད་པ་ལ་གཅིག་ཤོས་མི་འཆད་པ་མིན་པས་སྐྱོན་མེད་དོ།། ༈ འཆད་པའི་ཚེ་རྣམ་པ་ཀུན་ཏུ་ཉན་པར་འདོད་པའི། །བློའི་རིགས་འཇིག་རྟེན་ན་སོ་སོར་ངེས་པར་གྱུར་པ་ནི། །
བློ་ཡི་རིགས་ཀྱི་རྣམ་པ་དཔག་ཏུ་མེད་པ་ཡོད་པ་ལས། །དེའི་ནང་ནས་འདིར་བསྡུ་ན་གང་ཟག་རྣམ་པ་ལྔར་འདོད་དོ། །དེ་དག་ཀྱང་གང་ཞེ་ན། ཨུཏྤ་ལ་དང་པད་དཀར་དང༌། པདྨ་དང་ཙན་དན་དང་རིན་པོ་ཆེ། །ལྟ་བུའི་གང་ཟག་རང་བཞིན་ཏེ་བློའི་རིགས་ཐ་དད་པའི་མིང་གིས་
དེ། །རྣམས་ཐམས་ཅད་མཁྱེན་པས་ཡེ་ཤེས་རྡོ་རྗེ་ཀུན་ལས་བཏུས་ལས་གསུངས་པ་ཡིན་ནོ།། ༈ གཞལ་བྱའི་དངོས་པོ་དེ་ནི་མ་ལུས་པ་བླ་མ་ལས་ཐོས་པར་གྱུར་ལ། །ཐོས་ནས་ཀྱང་ཚིག་དོན་འཛིན་པ་ལ་ནི་རྣམ་པར་མཁས། །སྐད་ཅིག་གིས་ནི་
ཏེ་རིང་པོར་མི་ཐོགས་པར་བརྗེད་པར་འགྱུར་བ་སྟེ། །དེ་ནི་ཨུད་པ་ལ་ཆུ་ནང་ན་གནས་པའི་ཚེ་དྲི་ཞིམ་པོ་མང་པོ་འཛིན་ཞིང་རྙིད་པ་མེད་ལ། ཆུ་ནས་བཏོན་མ་ཐག་རྙིད་ཅིང་དྲི་ཡལ་བ་དང་འདྲ་། བས་ཨུཏྤ་ལ་ལྟ་བུ་ཞེས་བྱབའི་གང་ཟག་གོ། ༈ གཟུང་བྱའི་ཆོས་ཀྱི་ཚིག་དོན་གྲོགས་
ལས་ལྷག་པར་མང་དུ་ཐོས་ནས་འཛིན་ནུས་པར་གྱུར་ཀྱང༌། །གཞན་ལ་སྟོན་པ་ཡི་ནི་ནུས་པ་མེད་པ། །སྟེ། དེ་ནི་བུམ་པའི་ནང་དུ་རས་བལ་གྱི་ས་བོན་གྱིས་བཀང་བ་འཕེལ་ནས་སླར་མི་ཐོན་པ་དང༌། པད་དཀར་རང་གི་དྲི་ལྟེ་བའི་སྦུབས་སུ་འཁོར་ནས་གཞན་དུ་འཕྲོ་བ་མེད་པ་དང་

འདྲ་བས། །པད་དཀར་ལྟ་བུ་ཞེས་བྱབའི་གང་ཟག་གོ། ༈ དཀར་ཆོས་ཀྱི་རྩ་བ་དད་པ་དང་ལྡན་ཞིང་སྙིང་རྗེ་ཆེ་བ་	ཤེས། །རབ་དང་ལྡན་པ། ཆོས་ཐོས་ན་བློ་ཡི་ཁ་འབྱེ་བ་སྟེ་ཤེས་རབ་འཕེལ་ལ། །ཚིགས་མེད་པའི་འོད་མའི་ཕྱོགས་གཅིག་ནས་ཆུ་
བླུགས་པ་བཞིན་དུ་ཐོས་པའི་དོན་ཤེས་པ་རིང་དུ་མི་གནས་པ་སྟེང་ཀ་འཛག་པ། །གདེ་ནི་པདྨ་དྲི་ཞིམ་པ་དགའ་བ་སྐྱེད་པའི་ཡོན་ཏན་དང་ལྡན་པ་ཉི་མས་ཁ་འབྱེ་བ། པདྨའི་ལྟེ་བར་ཆགས་པའི་ཟིལ་པ་རྣམས་ཉི་མ་ཤར་བ་དང་མེད་པར་འགྱུར་བ་དང་འདྲ་བས་པདྨ་ལྟ་བུ་ཞེས་བྱབའི་གང་ཟག་
གོ། ༈ ཐོས་པ་ཉུང་བ་སྟེ་ཆུང་ཞིང་ཐོས་པ་ལ་བསྐུལ་ན་ངས་ཤེས་སོ་ཞེས་ང་རྒྱལ་དང་ལྡན་པ། །ལུང་རིགས་ཀྱི་དོན་ལེགས་པར་མ་ངེས་པས་རྩ་བ་མེད་པར་རྩོད་པ་ན་མང་དུ་སྨྲ་བ། །སྐྱོན་དེ་རྣམས་བསལ་ནས་རྗེས་སུ་བཟུང་བར་མི་ནུས་པ། །སྟེ་
བཟུང་དཀའ་བ། དེ་ནི་ཙན་དན་འབྲས་བུ་མེད་པ་དྲི་ཆུང་བ་ཚེར་མ་མང་བ་སྦྲུལ་གདུག་པས་དཀྲིས་པས་དྲུང་དུ་ཉེར་མི་རུང་བ་དང་འདྲ་བས་ཙན་དན་ལྟ་བུ་ཞེས་བྱབའི་གང་ཟག་གོ། ༈ ཁས་བླངས་པའི་ཚུལ་ཁྲིམས་ཡོངས་སུ་དག་ཅིང་ཐོས་པའི་ཕ་རོལ་ཏུ་སོན་པས་
མཁས་ལ་དགེ་བ་ལ་མཁས་ཤིང་སྤྲོ་བའི་སྒྲིན། །པ་དང་། མགོ་སྨོས་པས་གོ་བའི་ཤེས་རབ་དང་ལྡན་ཞིང་༼དེ་བཞི་དགེ་རྩ་མ་སྨིན་པ་དམན་པ་ལ་མོས་པར་སྒྲོན་གསལ་ལས་བཤད་དོ།། ༽བླ་ན་མེད་པའི་ཐེག་པར་རིགས་ངེས་ཤིང་སད་པས་རྒྱུད་གཅིག་པ། །སྟེ་མི་འགྱུར་
བ་དང༌། རང་གིས་ཆོས་ཐོས་ནས་ཐོས་པའི་དོན་གཞན་ལ་ལེགས་པར་ཏེ་ཡང་དག་པར་སྟོན་ནུས་པ་སྟེ་དེ་ནི། །རྙེད་པར་དཀའ་ཞིང་འདོད་པའི་འབྲས་བུ་འབྱིན་པས་རིན་པོ་ཆེ་དང་འདྲ་བས་རིན་ཆེན་ལྟ་བུ་ཞེས་བྱབའི་གང་ཟག་གོ། ༼འདི་ལ་དགེ་བའི་རྩ་བ་ཡོངས་སུ་སྨིན་པ་

ཐོས་པའི་ཕ་རོལ་ཏུ་སོན་པ་སངས་རྒྱས་ཉིད་མངོན་པར་འདོད་ཅིང་རིགས་ངེས་པའོ། །ཞེས་ཀྱང་སྒྲོན་གསལ་ལས་གསུངས་སོ།། ༈ ཨུཏྤལ་དེ་བཞིན་པད་དཀར་དང༌། །པདྨ་ཙནྡན་ཉིད་དག་སྟེ། །གང་ཟག་བཞི་པོ་འདི་དག་ནི། །ཚོགས་པ་
ལ་སྟེ་ཐུན་མོང་དུ་བཤད་པར་བྱ་བའི་བསྐྱེད་རིམ་གྱི་སྣོད་དུ་གྱུར་པའི་གང་ཟག་གོ། རྫོགས་པའི་རིམ་པ་སྐྱེ་སླ་བ་དང་རྫོགས་པར་སྐྱེ་བའི་གྱི་སྐལ་བ་དང་ལྡན་ཞིང་། །རྟག་ཏུ་དམ་པའི་སྤྱོད་པས་རྣམ་པར་བརྒྱན་པ། །འདི་ནི་རིན་ཆེན་ལྟ་བུ་ཞེས་བྱ་བའི་
གང་ཟག་སྟེ། །སློབ་མའི་གཙོ་བོ་ལ་བཤད་པར་བྱ་བའི་ལམ་རྫོགས་རིམ་གྱི་སྣོད་ཡིན་ནོ།། ༈ གང་ཟག་གི་རིགས་ཀྱི་ཤེས་པའི་དབྱེ་བ་ཡིས། །རྫོགས་རིམ་གྱི་སྣོད་དང་སྣོད་མིན་ཡོངས་སུ་བརྟགས་ནས། །རྡོ་རྗེ་སློབ་དཔོན་མཁས་པས་
ནི། །ཚོགས་དང་སློབ་མ་ལ་བཤད་པ་རྣམ་པར་གཉིས་བྱའོ།། ༈ སྔར་བཤད་པའི་རྒྱན་ནི་དྲུག་པོ་དེ་རྣམས་ཀྱིས། །ཞེས་པ་ནི་བཤད་གཞིའི་རྒྱུད་འདིའི་དགོངས་པ་འགྲེལ་བའི་སྒོ་གཉིས་ཀྱིས་བཀྲལ་བའི་ལམ་གྱི་རིམ་པ་བཞི། བཤད་པའི་དབྱེ་བ་རྣམ་པ་གཉིས་ཀྱིས་
གང་ཟག་ལྔ་ལ་བཤད་པས་ཀུན་རྫོབ་བདེན་པ་སྒྱུ་མའི་སྐུ་དང་དོན་དམ་པའི་བདེན་པ་དང་རོ་གཅིག་ཏུ་ཞུགས་པའི་འོད་གསལ་གྱི་ཡེ་ཤེས་ཀྱི་བདེན་པ་གཉིས་རྣམ་པར་ངེས་པར་བྱས་པ། །འི་གོ་བ་སྐྱེས་པ་དེ་ནི་རྒྱན་དུ་གྱུར་པ་བདུན་པ་དགོས་པ་བདེན་གཉིས་ངེས་པ་
སྟེ། །དེ་ནི་རྫོགས་པའི་རིམ་པའི་གཙོ་བོ་ཟུང་འཇུག་སྒྲུབ་པལ་མེད་དུ་མི་རུང་བའོ།། ༼འདིས་ནི་རྒྱན་དྲུག་གི་སྒོ་ནས་བཤད་པས་འདུས་པ་ལ་རྣམ་པར་དག་པའི་གོ་བ་ཆགས་པ་དེ་རྒྱན་བདུན་པར་བཤད་ལ། གོ་བ་ཡང་རྒྱུད་ཀྱི་དོན་གོ་བ་གང་ཡིན་ཀུན་ལ་མི་བྱེད་ཀྱི་གོ་བའི་གཙོ་བོ་བདེན་

གཉིས་དབྱེར་མེད་ཟུང་འཇུག་ལེགས་པར་གོ་ཞིང་དེའི་ཡན་ལག་ཏུ་འོད་གསལ་དང་སྒྱུ་ལུས་དང་ལུས་ངག་སེམས་གསུམ་གྱི་དབེན་པ་གསུམ་དང༌། བསྐྱེད་རིམ་དབང་དང་བཅས་པ་དགོས་ཚུལ་ལེགས་པར་ངེས་པ་ཞིག་གལ་ཆེ་སྟེ་མཐའ་གཅོད་དུ་འཆད་པར་འགྱུར་རོ།། ༈ ཡེ་ཤེས་རྡོ་རྗེ་ཀུན་
ལས་བཏུས་པ་ལ་སོགས་པའི་བཤད་པའི་རྒྱུད་ཀྱི་རྗེས་སུ་འབྲངས་ནས། །འདུས་པའི་རྩ་རྒྱུད་ཀྱི་བཤད་པ་སྨྲ་བ་དང་ཕྲད་པ་ཤིན་ཏུ་རྙེད་པར་དཀའ། འོ། བཤད་པ་སྨྲ་བ་ཇི་ལྟ་བུ་ཞེ་ན། འདི་ལྟར་བཤད་རྒྱུད་ལས་དྲངས་ཏེ་རྒྱན་བདུན་གྱི་སྒོ་ནས་བཤད་པ་འདི་
ནི། འོ། རྒྱན་བདུན་གྱི་བཤད་པ་དེ་ཡང་རྣལ་འབྱོར་གྱི་རྒྱུད་ཡེ་ཤེས་རྡོ་རྗེ་ཀུན་ལས་བཏུས་པ་ལས་གཞན་རྣལ་འབྱོར་མའི་རྒྱུད་ནས་དེ་ལྟར་བཤད་པ་མིན། །པས་ཕ་རྒྱུད་ནས་དེ་རྣམས་ཤེས་དགོས་སོ། །ཞེས་པ་ནི་འགྱུར་འདི་ལ་བརྟེན་ནས་བཤད་པའོ། །ཡང་ན་པ་ཚབ་ཀྱིས། འདི་
ཉིད་ཀྱིས་ནི་རྣལ་འབྱོར་རྒྱུད། །བཤད་ཀྱིས་རྣམ་པ་གཞན་དུ་མིན། །ཞེས་བསྒྱུར་ལ། ཆག་ཀྱང་དེ་དང་མཐུན་ནོ། །དེའི་ལྟར་ན་ཤིན་ཏུ་མི་གསལ་བའི་རྣལ་འབྱོར་བླ་མེད་ཀྱི་རྩ་བའི་རྒྱུད་རྣམས་རྒྱན་བདུན་གྱི་བཤད་པ་འདི་ཁོ་ན་ཉིད་ཀྱིས་བཤད་ཀྱི་རྒྱན་བདུན་གྱི་བཤད་པ་ལས་རྣམ་པ་གཞན་དུ་བཤད་པར་བྱ་བ་མ་ཡིན་
ནོ་ཞེས་པའོ།། ༈ བཤད་པའི་རྒྱུད་དང་སྦྱར་ཏེ་བཤད་དགོས་པ་དེ་བས་ན་རྡོ་རྗེ་སློབ་དཔོན་གྱིས། །ནི། རྒྱུད་ཀྱི་གླེང་གཞི་ནས་བཟུང་སྟེ་རིམ་པ་བཞིན་དུ་རྩ་རྒྱུད་་དང་བཤད་རྒྱུད་འི་སྦྱོར་བ་ཉིད་ཀྱི་ར་བཅས། །བཤད་པའི་རྒྱུད་ཡེ་ཤེས་རྡོ་རྗེ་ཀུན་ལས་བཏུས་
དང་རྡོ་རྗེ་འཕྲེང་བ་སོགས་ལ་མཁས་པ་ལ་བརྟེན་ནས་ཡིས། །༼དེ་ཕྱིར་བླ་མ་རྡོ་རྗེ་ནི། །གླེང་གཞི་རིམ་པ་སྦྱོར་ཉིད་ཀྱིས། །བཤད་པའི་རྒྱུད་ལ་མཁས་པ་ལས། །འབད་དེ་རྣལ་འབྱོར་རྒྱུད་རྣམས་གཟུང༌། །ཞེས་བསྒྱུར་ལ་ཐུགས་རྗེ་ཞབས་དང་སྐལ་ལྡན་གྲགས་པས་ཀྱང་མཁས་པ་ལས་ཞེས་པའི་དོན་དུ་བཤད་དོ། །

༽འབད་པ་ཆེན་པོ་བསྐྱེད་དེ་འདུས་པ་སོགས་ཀྱི་རྣལ་འབྱོར་གྱི་རྒྱུད་རྣམས་གཟུང་བར་བྱའོ་ངོ༌།། ༈ རྒྱན་རྣམ་པ་བདུན་བཤད་པའི་རིགས་པའི་དོན་སྐལ་ལྡན་གྲགས་པས་རྫོགས་པ་ལ་བཤད། ཐུགས་རྗེ་ཞབས་ཀྱིས་རིམ་པ་ལ་
བཤད་ཀྱང་། རིགས་པའི་སྐད་དོད་ཚུལ་ལ་ཡང་འཇུག་པས། པ་ཚབ་ཀྱིས་ཚུལ་དུ་བསྒྱུར་བ་བདེའོ།། ༈ དེ་ལྟར་རྒྱུད་སྤྱིའི་དོན་དུ་ཞིག་ཏུ་འདུ་བ་དང་རྒྱུད་ཀྱི་ཆེ་བ་དང་རྒྱུད་བཤད་ཐབས་ཀྱི་མན་ངག་བསྟན་ནས་ད་ནི་རྩ་རྒྱུད་ལེའུ་བཅུ་བདུན་གྱི་ལེའུ་རེ་རེས་དོན་འདི་སྟོན་ཞེས་པའི་ལེའུ་རྣམས་ཀྱི་
བསྡུས་པའི་དོན་བཤད་པར་བྱ་སྟེ། །༼རྒྱུད་ཕྱི་མ་དང་དགོངས་པ་ལུང་སྟོན་གྱིས་ལེའུ་འདིས་དོན་འདི་སྟོན་ཞེས་པའི་བསྡུས་དོན་མི་འདྲ་བ་གཉིས་བསྟན་པ་ལ། འདིར་གསུངས་པ་ནི་ཕྱི་མ་ལ་བརྟེན་པའོ།། ༈ ༽ལེའུ་རེ་རེའི་བསྡུས་དོན་སྟོན་པ་དེ་ལ་ཏེ་དེའི་ནང་ནས་ལེའུ་དང་
པོ་ལས་ནི་སྔོན་བྱུང་ལ་ཀྱཻ་རྡོ་རྗེ་ལས། འཆད་པ་པོ་ང་ཆོས་ཀྱང་ང༌། །རང་གི་ཚོགས་ལྡན་ཉན་པོ་ང༌། །ཞེས་གསུངས་པ་ལྟར་བརྗོད་པར་བྱེད་པའི་ཆོས་དང་རྗོད་པར་བྱ་བའི་དོན་དཀྱིལ་འཁོར་གཉིས་ལ་སོགས་པ་སྟོན་པའི་བདག་ཉིད་ཡིན་པ་ལྟར་རྗེས་འཇུག་གིས་ཀྱང་དེ་ལྟར་མོས་
དགོས་པའི་ཕྱིར་རོ། །དྲིལ་བུ་ཞབས་ཀྱིས། དབང་བསྐུར་དཀྱིལ་འཁོར་སྔོན་འགྲོ་བར། །རྡོ་རྗེ་འཆང་གིས་གསུངས་པ་སྟེ། །ཞེས་གསུངས་པ་ལྟར། དབང་ལ་དཀྱིལ་འཁོར་སྔོན་དུ་འགྲོ་དགོས་པས། དཀྱིལ་འཁོར་ཇི་ལྟ་བུ་ཞིག་ཏུ་དབང་བསྐུར་སྙམ་ན་དྲུག་པ་རྡོ་རྗེ་འཆང་ཆེན་པོའི་སྐུའི་ཆ་ཤས་རྣམས་
རྟེན་བརྟེན་པར་དངོས་སུ་སྤྲུལ་པའམ། དེར་ཏིང་ངེ་འཛིན་ཀྱིས་སྤྲུལ་པའི་དཀྱིལ་འཁོར་དུའོ། །དེ་ལྟ་བྱ་དགོས་པའི་རྒྱུ་མཚན་ནི། གང་ལ་བསྟན་ན་རིམ་པ་དེ་གཉིས་ཉན་པའི་སྐལ་བ་དང་ལྡན་པ་༼རྡོ་རྗེ་འཆང་ཆེན་པོས་སྤྲུལ་ཞེས་འགྱུར་གསར་གཉིས་ལས་འབྱུང་ཡང་ཆེན་པོའི་སྤྲུལ་པ་

ཞེས་པ་ལེགས་སོ།།༼ རྣམས་ལའོ། །ཉན་པའི་སྐལ་བ་དང་ལྡན་པར་ཐབས་གང་གིས་བྱེད་ན་རིག་པའི་དབང་བསྐུར་བ་བྱིན་ནས། སྐལ་བ་དང་ལྡན་པར་བྱེད་དོ། །༼ཆུ་དབང་ལ་སོགས་པ་ལྔ་ལ་ནི་རིག་པ་ཡེ་ཤེས་ལྔ་སྐྱེད་པའི་ནུས་པ་འཇོག་པ་དང་། སྤྱན་ལ་སོགས་པའི་རིག་
རིག་མས་ཐོགས་པའི་བུམ་པའི་ཆུའི་བྱ་བ་རྗེས་སུ་འགྲོ་བར་མོས་དགོས་པས་རིག་པའི་དབང་ངོ༌། །རྡོ་རྗེ་སློབ་དཔོན་གྱི་དབང་དངོས་ཀྱང་རིག་མ་དང་འཁྱུད་པ་ལས་འཐོབ་ཅིང་གསང་དབང་ཡང་སློབ་དཔོན་དང་རིག་མ་སྦྱར་བའི་རྫས་མྱངས་པས་འཐོབ་པ་དང༌། ཤེས་རབ་ཡེ་ཤེས་ཀྱི་དབང་ཡང་རང་དང་རིག་མ་
སྙོམས་པར་ཞུགས་པ་ལས་འཐོབ་པ་དང་། དབང་བཞི་པ་ཡང་དེ་ཉིད་དཔེར་བྱས་ནས་བསྟན་པ་ལས་འཐོབ་པས་རིག་པའམ་རིག་མའི་དབང་ཞེས་བྱའོ། །༽དྲང་བའི་དོན་གྱིས་དབྱེ་བས་དང་། ངེས་པའི་དོན་གྱི་བྱེ་བྲག་གིས་བློས་གསར་དུ་བརྟགས་པ་བཅོས་མའི་རིམ་པ་
དང་། བློས་གསར་དུ་མ་བརྟགས་པ་མ་བཅོས་པའི་རྫོགས་པའི་རིམ་པའི་སྒྲུབ་པའི་ཐབས་གཉིས་སོ། །སོ་སོར་སྟོན་ནོ། །ཞེས་སྦྲེལ་ལོ། །གང་ན་ཞིང་། འོག་ནས་བཤད་པའི་ལེའུ་གཉིས་པ་ནས་བཅུ་བདུན་པའི་བར་ལེའུ་བཅུ་དྲུག་པོའི་དོན་རྣམས་ཀྱང་། དེ་ལྟར་
གསུངས་པའི་དོན་གཞན་དག་ཀྱང་རིམ་གཉིས་ཡན་ལག་དང་བཅས་པ་འདི་ཉིད་ལ་བརྟེན་ནས་རྙེད་པ་ཡིན་པས་རིམ་གཉིས་སུ་མི་འདུ་བའི་སྐྱོན་མེད་དོ། །རིམ་གཉིས་ཀྱི་ལྷའི་རྣལ་འབྱོར་གཉིས་པོ་ཉིད་ལ་འཇུག་ཅིང་གནས་པས་ལེའུ་དང་པོའི་དོན་རིམ་གཉིས་དེ་
ཉིད་རྒྱས་པར་འཆད་པའོ། །འོ་ན་རིམ་གཉིས་དངོས་མིན་པའི་དོན་གཞན་མང་པོ་ཞིག་དེ་དག་གིས་བཤད་སྣང་བ་ཇི་ལྟར་ཡིན་སྙམ་ན་།། སྟེ།།  ༼ དགོངས་པ་ལུང་སྟོན་ལས། དེ་ཚེ་ཕྱུང་བ་གསོལ་བ་ཡིས། །གསང་སྔགས་གསུངས་པ་དང་པོ་ཉིད། །ཅེས་ལེའུ་དང་པོས་འདུས་པ་ཉན་པའི་འཁོར་འདུས་པའི་

ཚེ་རྒྱུད་སྟོན་པར་གསོལ་བ་བཏབ་པའི་དོན་དུ། དབང་བསྐུར་བའི་དཀྱིལ་འཁོར་གྱི་ལྷ་བཅུ་གསུམ་ཕྱུང་བའི་འབྱིན་པའི་གསང་སྔགས་གསུངས་པར་བཤད་དེ། དཀྱིལ་འཁོར་དུ་ཞེས་པའི་དོན་ཕྱོགས་གཅིག་གསུངས་པའོ།། ༼རྒྱུད་ཀྱི་བརྗོད་བྱའི་རིམ་གཉིས་སུ་འདུ་བའི་དོན་
འདི་ཉིད་ནི་གསང་བ་འདུས་པའི་རྒྱུད་ཕྱི་མ་ལས། བཙུན་མོ་དང་མཉམ་པར་སྦྱོར་བའི་རྣམ་པ་ཅན་གྱི་རྡོར་སེམས་ནི་སངས་རྒྱས་ཀུན་གྱི་བདག་ཉིད་ཡིན་པས། སངས་རྒྱས་རྣམས་ཀྱིས་ཞེས་མང་ཚིག་སྨོས་སོ། །སྟོན་པ་དེས་ཆོས་བསྟན་པའི། །རྒྱུད་ཀྱི་བརྗོད་བྱ་ནི། རིམ་པ་
གཉིས་ལ་ཡང་དག་པར་གནས། །པ་སྟེ་གཉིས་སུ་འདུའོ། །དེ་གང་ན་བསྐྱེད་པ་ཡི་ནི་རིམ་པ་དང་། །རྫོགས་པ་ཡི་ནི་རིམ་ཉིད་དོ། །ཞེས་གསུངས་སོ།། ༼འདུས་པའི་རྒྱུད་ལ་ལེའུ་བཅོ་བརྒྱད་ཡོད་པའི་དང་པོའི་རིམ་གཉིས་ཀྱི་བསྙེན་སྒྲུབ་བཞི་མདོར་བསྟན། དེ་ནས་བཅུ་དྲུག་གིས་
བསྙེན་སྒྲུབ་བཞི་པོ་དེ་རྒྱས་པར་བཤད། བཅོ་བརྒྱད་པས་དེ་ཐམས་ཅད་ཀྱི་གསང་བའི་མན་ངག་སྟོན་ནོ། །ཞེས་ནཱ་རོ་པས་བཤད་དོ། །འདིར་ལེའུ་དང་པོས་འདི་སྟོན་ནི་དོན་སྣ་ཚང་བར་བསྟན་ནོ།། ༈ ལེའུ་དང་པོའི་དོན་ལེའུ་བཅུ་དྲུག་གིས་སྟོན་པ་དེ་ལ་ལེའུ་གཉིས་པ་ལས་ནི་ལེའུ་དང་པོར་
བཤད་པའི་རིམ་པ་ཐ་མ་གསུམ་གྱི་བྱང་ཆུབ་ཀྱི་སེམས་ཀྱི་རྫོགས་པའི་རིམ་པ་འབའ་ཞིག་ཉེ་བར་སྟོན་ཏོ། །༼འབའ་ཞིག་གིས་ནི་ལེའུ་དེར་རྫོགས་རིམ་མིན་པ་བསྟན་པ་གཅོད་པ་མིན་ཏེ། སེམས་ལུས་ལྟ་བུ་དང་ཞེས་སོགས་ཀྱི་དྲང་དོན་གྱི་བཤད་པས་བསྐྱེད་རིམ་བསྟན་ཅིང་། རྡོ་རྗེ་
འཆང་གི་བྱང་ཆུབ་ཀྱི་སེམས་ཀྱི་ཡིག་སྤྱི་གཉིས་བསྐྱེད་རིམ་པ་དང་ཐུན་མོང་བ་ཡིན་པའི་ཕྱིར་རོ། །དེས་ན་རྫོགས་རིམ་ཉིད་གཙོ་བོར་སྟོན་པའི་དོན་དུ་བྱའོ། །ལུང་སྟོན་ལས་ཀྱང་། ཐུབ་ཆེན་བྱང་ཆུབ་སེམས་ཚུལ་དུ། །མཛད་པ་གཉིས་པ་ཡིན་པར་བཤད། །ཅེས་ལེའུ་གཉིས་པས་ཐུབ་པ་ཆེན་པོ་དྲུག་

གི་རིམ་པ་ཐ་མ་གསུམ་གྱི་བྱང་ཆུབ་ཀྱི་སེམས་འཆད་ཚུལ་དྲུག་གི་ཚུལ་དུ་བཤད་པར་མཛད་པར་གསུངས་ཏེ། དེ་ལ་ཆེ་བརྗོད་མཛད་པས་ཀྱང་འོད་ཟུང་གི་དོན་ཉིད་བསྟན་ནོ།། ༈ ༽ལེའུ་གསུམ་པ་ལས་ནི་ཡོངས་སུ་དག་པའི་རྫོགས་རིམ་པའི་ལྷའི་རྣལ་འབྱོར་ཡེ་ཤེས་
ཀྱི་སྐུ་གསལ་བར་བྱེད་དོ། །ཞེས་པ་ནི་ལེའུ་འདིའི་དོན་གྱི་ཕྱོགས་གཅིག་སྨོས་པ་ཡིན་གྱི། སྔགས་དང་ཡེ་ཤེས་ཀྱི་སྐུ་གཉིས་ཀ་དག་པའི་སྒྲས་འཛིན་པར་འདོད་པ་ལྟར་མིན་ནོ། །དེ་ལ་ལེའུ་དང་པོར་བསྡུས་དོན་དོན་སྣ་ཚང་བ་གཅིག་བསྟན་པ་ནི་ལེའུ་གཞན་ལའང་མཚུངས་པས་དེ་ལྟར་བཤད་
ན། ལེའུ་དང་པོའི་དོན་བཤད་པར་དཀྱིལ་འཁོར་རྒྱལ་མཆོག་ཡན་ཆད་བསྟན་ཀྱང་། གཙོ་བོ་དྲུག་འཕོ་ཚུལ་དང་རིམ་པ་དང་པོའི་ཕྲ་མོ་སྒོམ་པ་མ་བསྟན་ཅིང་། རྡོར་བཟླས་ཀྱང་གཞི་བཏིང་བ་ཙམ་ལས་མེད་པས། འདིར་གཙོ་བོ་དྲུག་གི་འཕོ་ཚུལ་དང་། རིགས་ལྔ་མངོན་བྱང་རྣམས་ལས་བསྐྱེད་
ཚུལ་དང་། རིམ་པ་དང་པོའི་སྟེང་འོག་གི་ཕྲ་མོ་གཉིས་བསྒོམ་པ་བཤད་ལ། ཡང་དེ་རྣམས་སྟོན་པའི་གཞུང་ངེས་དོན་དང༌། ཕྲ་མོའི་དོན་མཐར་ཐུག་གི་དོན་དུ་བཤད་པས། སྒྱུ་ལུས་འོད་གསལ་དུ་འཇུག་ཚུལ་དང༌། དེ་ལས་ཟུང་འཇུག་ལོངས་སྤྲུལ་དུ་ལྡང་ཚུལ་སྔར་ལེའུ་དང་པོར་བཤད་པ་
གསལ་བར་བྱས་ཤིང༌། རྫོགས་རིམ་པའི་ཕྲ་མོའི་རྣལ་འབྱོར་རྡོར་བཟླས་ཤིན་ཏུ་གསལ་བར་བསྟན་ནོ། །དེས་ན་ལུང་སྟོན་ལས་ཀྱང༌། རྣམ་ལྔར་མངོན་པར་བྱང་ཆུབ་པའི། །ཕྲ་མོའི་རྣལ་འབྱོར་གསུམ་པ་ཡིན། །ཞེས་ལེའུ་གསུམ་པས་མངོན་བྱང་ལྔ་ལས་ལྷའི་སྐུ་བསྐྱེད་པ་དང༌། ཕྲ་མོའི་རྣལ་
འབྱོར་སྟོན་པར་གསུངས་ཏེ། དོན་ཚན་དེ་གཉིས་ལ་རིམ་གཉིས་ཀྱི་ཆ་ནས་བཤད་ན་སྔར་ལྟར་འགྱུར་རོ།། ༈ ལེའུ་བཞི་པ་ལས་ནི་ལེའུ་དང་པོར་དབང་བསྐུར་བའི་ཡེ་ཤེས་ཀྱི་དཀྱིལ་འཁོར་བསྟན་པ་བཤད་པའི་ཕྱིར་དུ་དབང་བསྐུར་བའི་དཀྱིལ་འཁོར་སྟོན་ཏོ། །༼ལུང་སྟོན་

ལས་ཀྱང་། དབང་བསྐུར་བ་ནི་རྣམ་པ་བཞི། །གཟུངས་ཀྱི་དཀྱིལ་འཁོར་ཉིད་བཞི་པ། །ཞེས་ལེའུ་བཞི་པས་གང་ལ་བརྟེན་ནས་དབང་བཞི་བསྐུར་བའི་གཟུངས་དཀྱིལ་བསྟན་པར་གསུངས་སོ། །གཟུངས་དཀྱིལ་ནི་ལེའུ་འདིར་ཕྱག་མཚན་བཅུ་གསུམ་བཀོད་པའི་
དཀྱིལ་འཁོར་བསྟན་པ་ལ་བྱ་སྟེ། དེ་ཉིད་བསྡུས་པ་ལས། གཟུངས་ཀྱི་དཀྱིལ་འཁོར་ཕྱག་མཚན་གྱི་དཀྱིལ་འཁོར་ལ་བཤད་པ་བཞིན་ནོ། །དཀྱིལ་འཁོར་བྲིས་ཏེ་ཕྱག་མཚན་དགོད་པ་དང༌། དཀྱིལ་འཁོར་མཆོད་པ་གཉིས་ལ་དྲང་ངེས་ཀྱི་བཤད་པ་གཉིས་ཀྱིས་བཤད་དོ།། ༈ ལེའུ་
ལྔ་པ་ལས་ནི་གླེང་བཞི་སྦས་བཤད་ཀྱི་སྐབས་སུ་སྤྱོད་པ་གསུངས་པ་གསལ་བར་བྱ་བའི་ཕྱིར་དུ་རྣལ་འབྱོར་ལ་བོགས་འབྱིན་པའི་གྱི་སྤྱོད་པ་གསུངས་ཏེ་དེར་མ་ཟད་རྒྱུད་ཀྱི་ཆེ་བ་དང་སྲོག་གཅོད་སོགས་ཀྱི་དགོངས་པའི་དོན་གྱི་བསླབ་པའི་གཞི་རྣམས་དང་ལས་ཀྱི་
ཕྱག་རྒྱ་ལ་བརྟེན་པའི་དྲང་ངེས་གཉིས་དང་ཡེ་ཤེས་ཀྱི་ཕྱག་རྒྱ་ལ་བརྟེན་ཚུལ་དང༌། སྲོག་གཅོད་སོགས་ཀྱི་དགོངས་གསུངས་ལ་དོགས་པ་བསལ་བ་དང༌། རྡོ་རྗེ་འཆང་ལ་རིགས་ལྔའི་སྒོ་ནས་བསྟོད་པ་རྣམས་གསུངས་སོ། །ལུང་སྟོན་ལས་ཀྱང་། བསྲུང་བའི་བསླབ་གཞི་རྣམ་བཞི་དང༌། །སྤྱོད་
པའང་འདིར་ནི་ལྔ་པ་སྟེ། །ཞེས་ལེའུ་ལྔ་པས་དགོངས་གསུངས་ཀྱི་བསླབ་གཞི་བཞི་དང་ལས་དང་ཡེ་རྒྱ་ལ་བརྟེན་པའི་སྤྱོད་པ་བསྟན་པར་གསུངས་སོ།། ༈ ལེའུ་དྲུག་པ་ལས་ནི་རིམ་པ་གཉིས་ཀྱི་སྐུ་དང་གསུང་དང་ཐུགས་བྱིན་གྱིས་བརླབ་པ་གསུངས་
ཏེ་གཞན་ཡང་མཆོད་པའི་ཆོ་ག་དང༌། རྫོགས་རིམ་གྱི་ལམ་རིམ་པ་དྲུག་དང༌། རིམ་གཉིས་ཀྱི་ཕྲ་མོའི་རྣལ་འབྱོར་དང་སྤྱོད་པའི་ཆོ་ག་རྣམས་བསྟན་ནོ། །ལུང་སྟོན་ལས་ཀྱང༌། དྲུག་པ་རང་སངས་རྒྱས་ཉིད་ཀྱི། །ཏིང་འཛིན་ཕྲ་མོའི་རྣལ་འབྱོར་རོ། །ཞེས་ལེའུ་དྲུག་པས་རང་ཉིད་ཀྱི་ལུས་

ངག་ཡིད་གསུམ་སངས་རྒྱས་ཀྱི་སྐུ་གསུང་ཐུགས་སུ་བྱིན་གྱིས་བརླབས་པའི་ཏིང་ངེ་འཛིན་དང་ཕྲ་མོའི་རྣལ་འབྱོར་སྟོན་པ་གསུངས་སོ།། ༈ ལེའུ་བདུན་པ་ལས་ནི་ལེའུ་ལྔ་པ་དང་དྲུག་པ་ལས་བཤད་པའི་སྤྱོད་པ་སྤྲོས་ནས་ཏེ་རྒྱས་པར་བསྟན་ཏེ་གཞན་
ཡང་སྤྱོད་པའི་སྐབས་སུ་འདོད་ཡོན་ལ་ཇི་ལྟར་འདོད་པར་བསྟེན་པ་ཕན་ཡོན་དང་བཅས་པ་དང༌། སྤྱོད་པ་གསུམ་གྱི་སྐབས་ཀྱི་སྒོམ་བསམ་གསུམ་དང༌། ལུས་དབེན་སོགས་ཀྱི་རྗེས་སུ་དྲན་པ་དྲུག་དང༌། རིམ་གཉིས་ཐུན་མོང་གི་ཕྱག་རྒྱ་དང༌། སྙོམས་པར་འཇུག་པའི་ཆོ་ག་དང༌། རྗེས་དྲན་བཅུ་དྲུག་
དང་དེའི་ཕན་ཡོན་རྣམས་བསྟན་ནོ། །ལུང་སྟོན་ལས་ཀྱང༌། བདུན་པ་དེ་ཉིད་མཆོད་པར་བཤད། །སོ་སོའི་དབང་དུ་གཙོ་བོས་མཛད། །ཅེས་ལེའུ་བདུན་པས་སྤྱོད་པ་གསུམ་སོ་སོའི་དབང་དུ་མཛད་ནས་འདོད་ཡོན་ལ་སྤྱད་པས་དེ་ཁོ་ན་ཉིད་ཀྱི་མཆོད་པ་བྱེད་པ་སྟོན་པར་གསུངས་སོ་ཏོ། ། 
༈ ལེའུ་བརྒྱད་པ་ལས་ནི་གསང་བའི་དབང་བསྐུར་བ་གསུངས་པའི་རིམ་པ་ནི་རྫོགས་རིམ་པའི་མཆོད་པ་དང༌། བསྐྱེད་རིམ་པའི་མཆོད་པ་དང༌། དེ་གཉིས་ཀའི་ཐུན་མོང་གི་མཆོད་པ་དང༌། དེ་ནས་བླ་མའི་བྱ་བ་གསང་དབང་བསྐུར་བའི་དཀྱིལ་འཁོར་གཉིས་བྱ་བ་དང༌། སློབ་
མའི་བྱ་བ་ལྷ་དང་བླ་མ་ལ་མཆོད་པ་དང་། གསང་དབང་བསྐུར་བ་དངོས་ཕན་ཡོན་དང་བཅས་པ་བསྟན་ནོ། །ལུང་སྟོན་ལས་ཀྱང༌། ཕྱག་རྒྱས་དབང་བསྐུར་བརྒྱད་པར་བསྟན། །ཅེས་བརྒྱད་པས་ཕྱག་རྒྱ་དང༌། སྙོམས་པར་ཞུགས་པ་ལ་བརྟེན་ནས་གསང་བའི་རྫས་ཀྱི་དབང་བསྐུར་བ་བསྟན་པར་
གསུངས་སོ།། ༈ ལེའུ་དགུ་པ་ལས་ནི་སྲོག་གཅོད་སོགས་བྱས་པ་ལས་བྱང་ཆུབ་ཐོབ་པ། རྨད་དུ་བྱུང་བའི་དོན་ལུང་བསྟན་པ་སྟེ་བརྡ་སྤྲོད་པ་ལ་དྲང་ངེས་གཉིས་གསུངས་སོ།། ༼དེ་ནས་དོན་དེ་ལ་མ་འོངས་པའི་གདུལ་བྱ་དབང་པོ་དམན་པ་ལ་ལྟོས་

པའི་དོགས་པ་གསལ་བ་དང༌། དེ་ནས་སྔགས་ཀྱི་སྤྱོད་པ་བདེན་གཉིས་ཀྱི་སྒོ་ནས་མཆོག་ཏུ་སྒྲུབ་པ་དང༌། དེ་ནས་ངོ་མཚར་བའི་བསྟོད་པ་གསུངས་སོ། །ལུང་སྟོན་ལས་ཀྱང༌། དམ་ཚིག་བཞི་པོ་དགུ་པ་ཡིན། །ཞེས་དགུ་པས་སྲོག་གཅོད་དང་། མ་བྱིན་ལེན་དང༌། 
འདོད་པ་ལ་སྤྱོད་པ་དང༌། རྫུན་དུ་སྨྲ་བ་བཞིའི་དམ་ཚིག་སྟོན་པར་གསུངས་ཏེ། ངག་རྩུབ་མོ་སྨྲ་བ་ཡང་ཡོད་དོ།། ༈ ལེའུ་བཅུ་པ་ལས་ནི་སྔགས་ལ་གཞོལ་བ་དང་རྫོགས་རིམ་པ་གཉིས་ཀྱི་མངོན་པར་འདོད་པའི་དངོས་གྲུབ་འཇིག་རྟེན་པ་དང་འཇིག་རྟེན་ལས་
འདས་པ་གཉིས་མངོན་དུ་བྱ་བའི་ཕྱིར་དུ། ཕྱིའི་བདག་ཉིད་ཅན་བསྐྱེད་རིམ་པ་དང༌ནང་གི་བདག་ཉིད་ཅན་གྱི་རྫོགས་རིམ་པའི་ལྷའི་སྙིང་པོ་གཉིས་བསྐུལ་བ་གསུངས་སོ།། ༈ ལེའུ་བཅུ་གཅིག་པ་ལས་ནི་རིགས་དྲུག་གིས་སྔགས་༼
ལུང་སྟོན་ལས་ཀྱང་། རྣམ་པ་བཅུར་ཕྱེ་ཡང་དག་རྟོག། བཟླས་པའི་སྔགས་ཀྱང་གསུངས་པ་ཡིན། །ཞེས་བཅུ་པས་སྤྱོད་པ་ལ་བརྟེན་ནས། ཡང་དག་པ་འོད་གསལ་ལ་རྟོག་པ་སྟེ་དེར་འཇུག་པར་བྱེད་པ་དང་། ཡི་གེ་གསུམ་གྱི་བཟླས་པའི་སྔགས་ཀྱང་གསུངས་པར་བཤད་དེ། དང་པོ་ནི། 
རྫོགས་རིམ་པའི་དང༌། གཉིས་པ་ནི། བསྐྱེད་རིམ་པའི་སྙིང་པོ་བསྐུལ་ཐབས་སོ། །༽ཀྱི་སྐུ་བསྐྱེད་པའི་དྲན་པ་གཅིག་པ་དྲུག་དང་འོད་གསལ་ལས་ཟུང་འཇུག་ཏུ་བཞེངས་པའི་ཡེ་ཤེས་ཀྱི་སྐུ་བསྐྱེད་པ་དང་རིམ་གཉིས་སོ་སོ་ལ་བརྟེན་པའི་མངོན་ཤེས་ལྔ་བསྒྲུབ་པ་དང༌། 
རིགས་གསུམ་གྱི་སེམས་དཔའ་སུམ་བརྩེགས་བསྒོམས་ནས་བསམ་གཏན་གཉིས་ཀྱིས་འོད་གསལ་དུ་འཇུག་པ་སྟོན་ཏོ།། ༼ལུང་སྟོན་ལས་ཀྱང༌། བཅུ་གཅིག་མིང་དུ་བྱུང་བ་ནི། །ཕྱག་རྒྱ་གཅིག་པར་བཤད་དཀྱིལ་འཁོར། །ཞེས་བཅུ་གཅིག་པས་ཕྱག་རྒྱ་གཅིག་པའི་དཀྱིལ་འཁོར་

བཤད་ཅེས་གསུངས་ཏེ། དང་པོ་སྦྱོར་བའི་སྐབས་སུ་མངོན་བྱང་ལྔ་ལས། གཞལ་ཡས་ཁང་གི་དབུས་སུ་རིགས་དྲུག་བསྐྱེད་པར་གསུངས་པ་ལ། སྔོན་དུ་ལྷག་མོས་བསྒོམ་པ་ཡོད་ཀྱང་གཞལ་ཡས་ཁང་ལ་བཞུགས་པའི་ལྷ་གཅིག་ལས་མེད་པས། ཕྱག་རྒྱ་གཅིག་པའི་དཀྱིལ་འཁོར་དུ་གསུངས་སོ། །
༈ ལེའུ་བཅུ་གཉིས་པ་ལས་ནི། སྒྱུ་མའི་སྐུ་ཕྱག་རྒྱ་ཆེན་པོ་ཡོངས་སུ་ཐིམ་པ་དང་བསྐྱེད་རིམ་པས་ཕྱི་རོལ་གྱི་རྫས་ཀྱི་འཁོར་ལོ་སོགས་ཀྱི་ཕྱག་མཚན་ལ་བརྟེན་ནས་དང་། སྔགས་ཀྱི་རིལ་ལུ་ལ་བརྟེན་ནས་དང༌། ལྷའི་སྐུ་ཕྱག་རྒྱ་ཆེན་པོའི་གཟུགས་ཀྱིས་རིག་
འཛིན་སྒྲུབ་པ་དང༌། སྐྱེ་བོ་སྐལ་ལྡན་སོགས་དགུག་པ་དང༌། ལས་ཀྱི་དབྱེ་བས་ཤ་ལྔ་དང་བཤང་གཅི་ལ་ལོངས་སྤྱོད་པའི་ཚུལ་དང༌། ལྷ་རྣམས་ཚིམ་པར་བྱ་བའི་ཆོ་ག་དང༌། ཕྱག་རྒྱ་ཆེན་པོ་མཆོག་གི་དངོས་གྲུབ་སྒྲུབ་ཚུལ་ཕན་ཡོན་དང་བཅས་པ་དང༌། ཐུན་མོང་གི་བསྙེན་པ་རྡོ་རྗེ་བཞི་དང༌། 
མཆོག་གི་བསྙེན་པ་ཡན་ལག་དྲུག་དང༌། བསྙེན་པ་གཉིས་མདོར་བསྡུས་ནས་དངོས་གྲུབ་འགྲུབ་པའི་དུས་ཀྱི་ངེས་པ་དང༌། སྐུ་གསུང་ཐུགས་བྱིན་གྱིས་རློབ་པའི་གསོལ་བ་གདབ་པ་རྣམས་གསུངས་སོ། །༼ལུང་སྟོན་ལས་ཀྱང་། བཅུ་གཉིས་པར་ནི་བདག་ཉིད་སྐུ། །ཉན་ཐོས་བྱང་
ཆུབ་སྟོན་པར་མཛད། །དེ་བཞིན་རིགས་པ་སྤྱོད་གྲུབ་པ། །ཞེས་བཅུ་གཉིས་པས་བདག་ཉིད་ཀྱི་སྐུ་ཉན་ཐོས་ཀྱི་བྱང་ཆུབ་དང་འདྲ་བར་ཞི་བའི་དབྱིངས་སུ་འཇུག་པ་སྟོན་པར་མཛད་པ་དང༌། རིག་འཛིན་བསྒྲུབ་པ་དང་། ལས་སྒྲུབ་དུས་ཁ་ཟས་ལ་སྤྱོད་ཚུལ་དང༌། གྲུབ་པ་མཆོག་བསྒྲུབ་ཚུལ་སྟོན་
པར་གསུངས་སོ། །ཕྱག་རྒྱ་ཆེན་པོ་ཡོངས་སུ་གྱུར་པ་ཞེས་འགོས་འགྱུར་འགའ་ཞིག་དང་། འགྱུར་གསར་གཉིས་དང༌། འགྲེལ་བཤད་གཉིས་ལས་འབྱུང་། འགོས་འགྱུར་ཁ་ཅིག་ལས་ཡོངས་སུ་ཐིམ་པ་ཞེས་འབྱུང་བ་ནི་ཕྱི་མ་ལེགས་ཏེ། ཉན་ཐོས་བྱང་ཆུབ་སྟོན་པར་མཛད། །ཅེས་གསུངས་

པ་དང་མཐུན་ཅིང་། བཅུ་གཉིས་པའི་འཇམ་དཔལ་གྱི་ཏིང་ངེ་འཛིན་གྱི་སྐབས་དང་མཐུན་པའི་ཕྱིར་རོ།། ༈ ལེའུ་བཅུ་གསུམ་པ་ལས་ནི་རྡོ་རྗེ་འཆང་གི་བཟླས་པ་དང་རིམ་གཉིས་ཀྱི་མཆོད་པ་དང་། སྐུ་གསུང་ཐུགས་དང་རིན་པོ་ཆེ་དང་། ཐོགས་
མེད་ཀྱི་བཟླས་པ་དང་། ཁྲོ་བོའི་བཟླས་པ་དང༌། གཏི་མུག་སོགས་གསུམ་གྱི་བཟླས་པ་དང༌། མ་ནིང་གི་བཟླས་པ་དང༌། བུད་མེད་ཀྱིས་ཀྱང་ཚེ་གཅིག་གིས་བྱང་ཆུབ་འགྲུབ་པ་སོགས་དང༌། ནང་ལ་གཞོལ་བའི་བསྐྱེད་རིམ་པའི་ལས་ཚོགས་མདོར་བསྟན་པ་དང༌། རྫོགས་རིམ་པའི་ལས་
ཚོགས་རྒྱས་པར་བཤད་པ་དང༌། རིམ་པ་གཉིས་ཀྱི་ལྷ་བསྐྱེད་ཚུལ་རྣམས་གསུངས་སོ། །ལུང་སྟོན་ལས། མངོན་ཤེས་ལྔ་ནི་བཅུ་གསུམ་པ། །ཞེས་གསུངས་པ་ནི། རྒྱ་དཔེ་མ་དག་པར་འཆད་དེ། འདིའི་འགྱུར་ལ། རྒྱ་དཔེ་མ་དག་པ་ལས་བསྒྱུར་བ་མང་དུ་སྣང་ངོ་དང་། ། 
༈ བཅུ་བཞི་པ་ལས་ནི་སྔགས་ལ་གཞོལ་བས་ཕྲེང་སྔགས་བཅུ་གསུམ་གྱི་སྒོ་ནས་ལས་སྒྲུབ་པ་དང༌། ནང་ལ་གཞོལ་བས་བྱ་བའི་དགུག་པའི་ལས་དྲུག་དང་། རལ་གཅིག་མས་ཀླུའི་བུ་མོ། ཁྲོ་གཉེར་ཅན་གྱིས་རིག་འཛིན་གྱི་བུ་མོ་དགུག་པ་དང་། དྲག་ལས་དང་ཐུན་
མོང་དང༌། ཐུན་མོང་མ་ཡིན་པའི་ཕུར་བུས་གདབ་པའི་ལས་ཀྱི་ཚོགས་རྣམས་གསུངས་སོ། །ལུང་སྟོན་ལས་ཀྱང༌། བཅུ་དང་བཞི་པར་བཞི་པོ་དང༌། །ཕྲེང་སྔགས་བླ་མ་སྟོན་པར་མཛད། །ཅེས་བཅུ་བཞི་པས་ཕྲེང་སྔགས་བླ་མ་སྟེ། མཆོག་ལ་བསྟེན་པ་དང༌། དེ་ལ་མ་བསྟེན་པའི
སྒོ་ནས་ལས་བཞི་བསྒྲུབ་པ་སྟོན་པར་གསུངས་སོ།། ༈ ལེའུ་བཅོ་ལྔ་པ་ལས་ནི་བསྐྱེད་རིམ་པའི་སྤྲོས་མེད་ཀྱི་སྤྱོད་པ་རང་གི་རིགས་ངེས་པའི་ཕྱག་རྒྱ་གཅིག་ལ་བརྟེན་པ་དང༌། རྫོགས་རིམ་པས་རིགས་མ་ངེས་པ་ཕྱག་རྒྱ་བཞི་གང་རུང་གཅིག་དང༌། སྤྲོས་མེད་ཀྱི་སྤྱོད་པ་

བྱས་པས་མཆོག་བསྒྲུབ་པ་དང༌། བསྐྱེད་རིམ་པའི་ཐུན་མོང་གི་སྒྲུབ་པ་དྲག་པོའི་ལས་དང༌། རྫོགས་རིམ་པའི་སྤྲོས་མེད་འབྲིང་བསྡུས་ཀྱི་སྤྱོད་པ་དང༌། རི་ལུའི་སྦྱོར་བ་བཅུ་དང་། རྫོགས་རིམ་པས་ལས་བསྒྲུབ་པ་དང༌། རིགས་ཀྱི་དབྱེ་བས་ལྷ་དབང་བསྐུར་བ་དང༌། གནད་ལ་དབབ་བའི་ཆོ་ག་དང༌། 
གདུག་པ་འདུལ་བའི་དྲག་ལས་དང༌། དུག་དང་། ནད་གསོ་བ་རྣམས་བསྟན་པའི་འོག་ཏུ་དེ་བཤད་པ་ནི་དངོས་གྲུབ་གཉིས་པོ་ཐམས་ཅད་ནི་ཡིན་ལུགས་ཀྱི་དེ་ཁོ་ན་ཉིད་རྟོགས་པ་ཉིད་ཀྱིས་འགྲུབ་པར་འགྱུར་རོ་ཞེས་བསྟན་པའི་ཕྱིར་དུའོ། །སྒྱུ་མ་ལྟ་བུའི་ཏིང་
ངེ་འཛིན་གསུངས་སོ། །ལུང་སྟོན་ལས་ཀྱང་། ཕྱོགས་དང་སྐྱབས་སེང་ཉིད་གྱུར་པ། །དངོས་གྲུབ་དཀྱིལ་འཁོར་བླ་མེད་པའོ། །ཞེས་གསུངས་ཏེ་ཕྱོགས་ནི་བཅུའོ། །སྐྱབས་སེང་ནི་དེའི་བུ་ལྔ་སྟེ་བཅོ་ལྔ་པས་དངོས་གྲུབ་བསྒྲུབ་པ་དང་། དཀྱིལ་འཁོར་དང་བླ་ན་མེད་པ་སྟོན་པར་གསུངས་སོ། །
དེ་ལ་དངོས་གྲུབ་ནི་ཐུན་མོང་གི་དངོས་གྲུབ་བོ། །དཀྱིལ་འཁོར་ནི་སྤྱོད་པའི་སྐབས་སུ་དཀྱིལ་འཁོར་བྱ་བར་གསུངས་པའི་རྟེན་དང་བརྟེན་པའི་དཀྱིལ་འཁོར་རོ། །བླ་ན་མེད་པ་ནི་རྫོགས་རིམ་པའི་སྒྱུ་མ་ལྟ་བུའི་ཏིང་ངེ་འཛིན་དང༌། སྤྱོད་པ་ལ་བརྟེན་ནས་མཆོག་བསྒྲུབ་པར་གསུངས་སོ།། ༈ ལེའུ་
བཅུ་དྲུག་པ་ལས་ནི་སྔར་ལེའུ་བཞི་པ་ལས་དཀྱིལ་འཁོར་གསུངས་པའི་རྡུལ་ཚོན་གྱི་དཀྱིལ་འཁོར་སྤྲོས་ཏེ་ཞེས་པ་ནི་སྐུ་དང་གསུང་གི་དཀྱིལ་འཁོར་བྲི་ཚུལ་དང༌། ལྷ་ལྷག་མ་རྣམས་གཙོ་བོར་སོང་བའི་དཀྱིལ་འཁོར་དང༌། དཀྱིལ་འཁོར་གྱི་ཆོ་ག་སློབ་དཔོན་གྱི་ལས་
སུ་བྱ་བ་དང༌། སློབ་མ་གཞུག་ཅིང་དབང་བསྐུར་བ་སོགས་ཡིན་ལ། གཞན་ཡང་རི་ལུ་དང༌། མངག་གཞུག་པ་བསྒྲུབ་པ་དང༌། རྒྱལ་པོ་ལ་སོགས་པ་དབང་དུ་བྱ་བ་དང༌། བསྟན་པ་ལ་མ་མོས་པའི་གདུག་པ་ཅན་འདུལ་ཐབས་དང༌། བཀྲེས་སྐོམ་སོགས་ཞི་བའི་སྦྱོར་བ་དང༌། དཔའ་བོ་རྡོ་རྗེ་

དང༌། སྐུལ་བྱེད་མའི་སྒྲུབ་པ་དང༌། ཛམ་བྷ་ལའི་སྒྲུབ་པ་དང༌། སྤྱོད་པའི་གྲོགས་ཕྱག་རྒྱ་བཙལ་ནས་སྤྱོད་པ་བྱེད་པ་རྣམས་གསུངས་སོ། །ལུང་སྟོན་ལས་ཀྱང༌། སྒྲ་སྒྲོགས་དུས་དང་ཡང་དག་ལྡན། །དཀྱིལ་འཁོར་རྡུལ་ཚོན་ལྡན་པ་འོ། །སློབ་
མ་དབང་བསྐུར་ཞེས་གསུངས་ཏེ། སྒྲ་སྒྲོགས་ནི་སྲིན་པོའི་རྒྱལ་པོ་འབོད་སྒྲོགས་མགྲིན་པ་བཅུ་པ་ཞེས་ལང་གཤེགས་ལས་གསུངས་པས་བཅུའོ། །དུས་ནི་དགུན་སྟོད་དགུན་སྨད་དཔྱིད་དང་སོས་ཀ་དབྱར་དང་སྟོན་གྱི་དུས་དྲུག་སྟེ་བཅུ་དྲུག་པས་རྡུལ་ཚོན་གྱི་དཀྱིལ་འཁོར་དང༌། དེར་སློབ་མ་
དབང་བསྐུར་བ་བསྟན་པར་གསུངས་སོ།། ༈ ལེའུ་བཅུ་བདུན་པ་ལས་ནི་སྐུ་གསུང་ཐུགས་དང་ཉན་རང་གཉིས་དང་། འཇིག་རྟེན་པའི་གཙོ་བོ་གསུམ་དང་རྫུ་འཕྲུལ་ཆུང་བ་ལྔའི་དམ་ཚིག་དང་སྡོམ་པ་དང་ལས་ཀྱི་ལམ་དག་པ་དང༌། ཕྱག་བྱ་བའི་ཚུལ་གཉིས་དང་། 
དེ་ཁོ་ན་ཉིད་རྟོགས་པའི་ཐབས་དང་། ལུས་བརྟས་པར་བྱ་བ་དང༌། མཚན་མེད་ཀྱི་ཏིང་ངེ་འཛིན་དང་། སྤྱོད་པ་དང་བླ་མ་ལ་བསྙེན་བཀུར་བའི་ཚུལ་དང་། བསམ་གཏན་གྱི་དཀྱིལ་འཁོར་དུ་དབང་བསྐུར་བ་དང༌། རྡོ་རྗེ་མཁའ་འགྲོའི་སྦྱོར་བ་དང༌། ཟས་ཀྱི་བྱ་བ་མཆོད་པ་དང་བཅས་པ་དང༌། མཆོད་
པའི་དག་བྱེད་དང་རྫོགས་རིམ་པའི་བྱ་བ་ཡིན་མིན་གྱི་ཆ་དང་། ལས་ཕྲན་ཚེགས་དང༌། ལས་ཀྱི་མཐའ་རྡོ་རྗེ་ཨཉྩ་ན་བསྒྲུབ་པ་དང༌། རྒྱུད་ཀྱི་ཆེ་བ་དང༌། ཐོས་བསམ་གྱི་འབྲས་བུ་དང་། རྒྱུད་གཏད་པ་དང༌། ཉེ་བར་བསྡུ་བ་རབ་ཏུ་སྟོན་པ་ཡིན་ནོ། །ལུང་སྟོན་ལས་ཀྱང༌། ཉི་ཟླ་
དག། ཆགས་བྲལ་སྣ་ཚོགས་ཉིད་གྱུར་པ། །སྣ་ཚོགས་ཚིག་གི་དོན་གྱི་བརྡའ། །སྣ་ཚོགས་མིང་ཅན་མིང་གཅིག་པུ། །ཞེས་སོ། །དེ་ལ་ལེའུ་གཞན་ལ་གྲངས་གསལ་པོ་དང༌། བརྡའ་ཚིག་གིས་བསྟན་པ་ཡོད་ལ་འདི་ལ་གཞན་མེད་པས། ཉི་ཟླ་དག། ཞེས་པ་བཅུ་བདུན་པའི་བརྡ་ཚིག་

ཏུ་བྱ་སྟེ། ཕྱག་ཆེན་ཐིག་ལེར་བཤད་པ་ལྟར། ནང་གི་ཟླ་བ་བྱང་སེམས་དཀར་པོ་འབབ་པའི་རིམ་པ་ལས་དགའ་བ་བཅུ་དྲུག་པོ་སོར་བཞག་བྱ། དེར་ཉི་མ་ལ་བཅུ་གཉིས་སུ་བཤད་ཀྱང༌། འདིར་ཉི་མ་གཅིག་ཏུ་བྱས་ཏེ། བཅུ་བདུན་པས་ཆགས་བྲལ་ཉན་རང་གི་དམ་ཚིག་ལ་སོགས་པ་སྣ་ཚོགས་པ་
ཉིད་དུ་གྱུར་པ་སྣ་ཚོགས་པའི་ཚིག་གི་བརྡས་བསྟན་པའི་དོན་གྱིས་དམ་ཚིག་དང་སྡོམ་པ་དང༌། སྐུ་རྡོ་རྗེ་ལ་སོགས་པའི་རྡོ་རྗེ་གསུམ་ལ་ཚངས་པ་དང༌། ཁྱབ་འཇུག་དང༌། དབང་ཕྱུག་ཅེས་པའི་སྣ་ཚོགས་པའི་མིང་ཅན་དུ་གསུངས་པ་རྣམས་རྡོ་རྗེ་འཆང་ཞེས་པའི་མིང་གཅིག་པུའི་དོན་ཅན་དུ་གསུངས་པར་
བཤད་དོ། །ཡང་དེ་ཉིད་ལས། དེ་ལྟར་རྣམ་པ་སྣ་ཚོགས་པའི། །སོ་སོར་སྡུད་པར་རབ་ཏུ་བསྟན། །ཅེས་པས་ནི་གོང་དུ་བསྟན་པ་དེ་ལྟར་རྣམ་པ་སྣ་ཚོགས་པའི་དོན་ཚན་རྣམས། ལེའུ་སོ་སོར་ཏེ་རེ་རེའི་དོན་དུ་སྡུད་པའི། ལེའུའི་བསྡུས་དོན་བསྟན་ཅེས་མཇུག་བསྡུས་སོ།། ༈ ལེའུ་རེ་རེས་དོན་འདི་
སྟོན་གྱི་བསྡུས་དོན་བསྟན་ནས་། ད་ནི་ལེའུ་བཅུ་བདུན་པོ་རྣམས་ཀྱི་མཐའ་དྲུག་ཏུ་ཚིག་རྣམ་པར་དབྱེ་བ་དང༌། བཤད་པའི་ཚུལ་རྣམ་པ་བཞིའི་རྣམ་པར་དབྱེ་བ་བྱ་སྟེ། ཞེས་པ་ནི་ལེའུ་སོ་སོའི་གཞུང་གང་མཐའ་དྲུག་དང་ཚུལ་བཞི་གང་གིས་འཆད་པའི་བསྡུས་དོན་སྟོན་པ་སྟེ། 
འདི་ནི། དེ་ནི་ཀླུ་སྒྲུབ་ལས་རྙེད་ཅེས་གསུངས་པ་ལྟར་མགོན་པོ་ཀླུ་སྒྲུབ་ཀྱི་མན་ངག་གོ། འོ་ན་ཚིག་དོན་བཤད་པའི་སྐབས་སུ་མཐའ་དྲུག་དང་ཚུལ་བཞི་གང་གིས་འཆད་པ་སྟོན་པས་འདིར་བསྟན་མི་དགོས་སོ་སྙམ་ན། འཕགས་པས་རྩོད་བཟློག་ཏུ་ཕྱོགས་སྔའི་གཞུང་རྣམས་ཕྱོགས་གཅིག་ཏུ་བཤད་ནས། 
སླར་ཡང་ཕྱོགས་སྔའི་གཞུང་རེ་རེ་ནས་ལན་གྱི་སྐབས་སུ་བཤད་པ་བཞིན་དུ། འོག་ནས་རེ་རེ་ནས་འཆད་ཀྱང༌། དེ་ནི་འཐོར་ནས་ཡོད་ལ། འདིར་རྒྱུན་གཅིག་ཏུ་བཀོད་པ་ནི་ངེས་པར་སླ་བའི་ཕྱིར་དུ་མཛད་དེ། རྩོད་བཟློག་གི་དགོངས་པ་ཡང་དེ་བཞིན་ནོ།། ༈ འདི་སྐད་བདག་གིས་

ཞེས་བྱ་བ་ནས། བྷ་ག་ལ་བཞུགས་སོ་ཞེས་བྱ་བའི་བར་དུ་ནི། བཤད་པའི་ཚུལ་རྣམ་པ་བཞི་དང་ལྡན་པར་བཤད་དོ། །བརྗོད་ཀྱིས་མི་ལང་བའི་ཞེས་བྱ་བའི་འཁོར་ནས་བརྩམས་ཏེ། བྱང་ཆུབ་ཀྱི་སེམས་རྡོ་རྗེ་དེ་བཞིན་གཤེགས་
པའི་ཐུགས་ལ་ཞུགས་སོ་ཞེས་བྱ་བའི་བར་དུའི་སྒྲས་ནི་༼གཟུངས་དཀྱིལ་དང་བསྡུས་དཀྱིལ་གྱི་ལྷག་མ་རྣམས་འཛིན་ཏོ། །༽དྲང་བའི་དོན་དང་ངེས་པའི་དོན་ཏོ། །ལེའུ་འདིར་ཏིང་ངེ་འཛིན་ལ་སྙོམས་པར་ཞུགས་ནས་དོན་ཚན་རེ་བཤད་པའི་ཏིང་ངེ་འཛིན་ཚུལ་བཞིར་བཤད་དགོས་པ་རྣམས་
ཕྱོགས་གཅིག་ཏུ་བཤད་པ་ནི། དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་རྡོ་རྗེ་ཞེས་བྱ་བའི་ཏིང་ངེ་འཛིན་དང་། ཡེ་ཤེས་སྒྲོན་མ་རྡོ་རྗེ་ཞེས་བྱ་བའི་ཏིང་ངེ་འཛིན་དང་། སྐུ་དང་གསུང་དང་ཐུགས་བསླུ་བ་རྡོ་རྗེ་ཞེས་བྱ་བའི་ཏིང་ངེ་འཛིན་ནི། རྣམ་པ་
བཞིར་བཤད་དོ། །ཏིང་ངེ་འཛིན་གང་ལ་སྙོམས་པར་ཞུགས་ཏེ་གཟུངས་དཀྱིལ་ནས་དོན་གྲུབ་འབྱིན་པ་ཡན་ཆད་ཀྱི་ཏིང་ངེ་འཛིན་དྲང་ངེས་གཉིས་ཀྱིས་བཤད་དགོས་པ་རྣམས་ཕྱོགས་གཅིག་ཏུ་སྟོན་པ་ནི་གཟུངས་དཀྱིལ་འཆད་པར་བཞེད་པའི་ཏིང་ངེ་འཛིན་འདོད་ཆགས་ཆེན་༼
ཡེ་ཤེས་སྒྲོན་མ་དང༌། བསླུ་བ་རྡོ་རྗེའི་ཏིང་ངེ་འཛིན་ཚུལ་བཞིར་འཆད་ཀྱང་། དེ་ལ་སྙོམས་པར་ཞུགས་ནས་གསུངས་པའི་གཞུང་རྣམས་ཚུལ་བཞིར་མི་འཆད་ལ། ཟིལ་གནོན་རྡོ་རྗེ་ལ་ནི་དེ་གཉིས་ཀ་ཚུལ་བཞིར་འཆད་དོ། །འོན་ཀྱང་རྒྱས་བཤད་དུ་ཡིག་དོན་ལོགས་སུ་མ་བཤད་པ་ནི་སྤྱི་དོན་བཤད་
པས་ཡིག་དོན་གོ་ནུས་པ་ལ་དགོངས་ཏེ་དེ་འདྲའི་རིགས་གཞན་ལའང་དེ་བཞིན་དུ་ཤེས་པར་བྱའོ།།༼ པོའི་ཚུལ་ཞེས་བྱ་བའི་ཏིང་ངེ་འཛིན་དང༌། ༼འདིར་སྔར་བརྗོད་ཀྱིས་མི་ལང་བ་ནས་བརྩམས་ཏེ་ཐུགས་ལ་ཞུགས་སོ་ཞེས་བྱ་བའི་བར་དུ། ཞེས་པའི་བར་གྱི་ཚིག་གིས་བསྟན་ཟིན་པ་

མིན་ནམ། འདིར་ལོགས་སུ་འཆད་མི་དགོས་སོ་སྙམ་ན་སྐྱོན་མེད་དེ། ཏིང་ངེ་འཛིན་འདི་ལ་ཞུགས་ནས་གསུངས་པའི་གཞུང་དྲང་ངེས་སུ་འཆད་ཀྱང་ཏིང་ངེ་འཛིན་དེ་རྗེས་སུ་འཆད་མི་དགོས་སམ་སྙམ་པའི་དོགས་པ་བསལ་བའི་ཕྱིར་དུ་གསུངས་པས་སོ། །༽དམ་ཚིག་འབྱུང་བ་རྡོ་རྗེ་ཞེས་བྱ་བའི་
ཏིང་ངེ་འཛིན་དང༌། རིན་པོ་ཆེ་འབྱུང་བའི་རྡོ་རྗེ་དབལ་ཞེས་བྱ་བའི་ཏིང་ངེ་འཛིན་དང༌། འདོད་ཆགས་ཆེན་པོ་འབྱུང་བའི་རྡོ་རྗེ་ཞེས་བྱ་བའི་ཏིང་ངེ་འཛིན་དང༌། གདོན་མི་ཟ་བའི་མཆོག་དམ་ཚིག་འབྱུང་བའི་རྡོ་རྗེ་ཞེས་བྱ་བའི་ཏིང་ངེ་འཛིན་དང༌། མཱ་མ་ཀཱི་༼
ནི་ཟིལ་གནོན་རྡོ་རྗེའི་དེ་མ་ཐག་ཏུ་བཤད་པ་དང༌། རྣམ་སྣང་འབྱིན་པའི་སྐབས་ཀྱི་ཏིང་ངེ་འཛིན་གཉིས་ཀའོ། །༸དོན་ཡོད་པ་དམ་ཚིག་གི་རྡོ་རྗེ་ཞེས་བྱ་བའི་ཏིང་ངེ་འཛིན་ནི་དྲང་བ་དང་ངེས་པའི་དོན་ཏོ་ཞེས་འབྱུང་ངོ༌།། ༼ནས་གཤིན་རྗེ་གཤེད་ཀྱི་ཏིང་ངེ་འཛིན་སྒྲ་ཇི་བཞིན་པར་བཤད་དགོས་པ་རྣམས་ཕྱོགས་གཅིག་ཏུ་འཆད་པ་ནི། 
རྡོ་རྗེ་འཛིན་མཉེས་པའི་དམ་ཚིག་ཅེས་བྱ་བའི་ཏིང་ངེ་འཛིན་དང༌། དེ་བཞིན་གཤེགས་པ་ཐམས་ཅད་ཀྱི་རྗེས་སུ་མཉེས་པར་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་དང༌། འདོད་ཆགས་འཛིན་པ་རྗེས་སུ་ཆགས་པར་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་
དང༌།  རྣམ་པར་སྣང་མཛད་རྡོ་རྗེ་འཁོར་ལོ་ཞེས་བྱ་བའི་ཏིང་ངེ་འཛིན་དང༌། ༼འདིར་འགྱུར་རྙིང་གཉིས་དང་ཆག་འགྱུར་ལས་ཡུམ་གསུམ་དང༌། གཤིན་རྗེ་གཤེད་འབྱིན་པའི་ཏིང་ངེ་འཛིན་བཞི་སྐབས་འདིར་དྲང་ངེས་སུ་བཤད་པར་བསྟན། རྒྱས་བཤད་དུ་དེ་བཞི་སྒྲ་ཇི་བཞིན་པར་བཤད་པ་ལ
རྣམ་པར་སྣང་མཛད་རྡོ་རྗེ་ཞེས་བྱ་བའི་ཏིང་ངེ་འཛིན་ནི་སྒྲ་ཇི་བཞིན་པའོ་ཟེར་རོ། ༧ སྔ་མ་རྣམས་གཉིས་ཀ་ཁས་བླངས་ནས་འགལ་སྤོང་བྱེད་མོད་ཀྱང༌། པ་ཚབ་ཀྱིས་རྒྱས་བཤད་དང་མཐུན་པར་འདིར་ཡང་སྒྲ་ཇི་བཞིན་པར་བསྒྱུར་བ་ལེགས་སོ། །འགྱུར་ཁྱད་དེ་རྣམས་ཀྱང་འགྱུར་གྱི་ཐོན་མ་ཐོན་དུ་མི་སྣང་

གི་གང་ལས་བསྒྱུར་བའི་རྒྱ་དཔེའི་ཁྱད་པར་དུ་སྣང་ཡང་ཕྱི་མ་རྒྱ་དཔེ་དག་པའོ། །༽དེ་བཞིན་གཤེགས་པ་ཐམས་ཅད་ཀྱི་མངོན་པར་བྱང་ཆུབ་པ་རྡོ་རྗེ་ཞེས་བྱ་བའི་ཏིང་ངེ་འཛིན་དང༌། ཆོས་རིན་པོ་ཆེ་འབྱུང་གནས་ཞེས་བྱ་བའི་ཏིང་ངེ་
འཛིན་དང༌། སྐུ་གསུང་ཐུགས་རྡོ་རྗེ་ཞེས་བྱ་བའི་ཏིང་ངེ་འཛིན་ནི། དྲང་བའི་དོན་དང༌། ངེས་པའི་དོན་ཏོ། །གླེང་གཞི་དང་ཏིང་ངེ་འཛིན་རྣམས་མ་གཏོགས་པ་ལེའུ་འདི་ཚུལ་བཞིར་བཤད་དགོས་པ་རྣམས་ཕྱོགས་གཅིག་ཏུ་སྟོན་པ་ནི་། སྐུ་དང་གསུང་དང་ཐུགས་ཀྱི་གསང་
བ་ཞེས་བྱ་བ་དང༌། འདུས་པ་ཞེས་བྱ་བ་དང༌། རྡོ་རྗེའི་དམ་ཚིག་ལས་འབྱུང་བ་ཞེས་བྱ་བའི་ཚིག་ནི། ཚུལ་རྣམ་པ་བཞིར་བཤད་དོ། །རིག་པའི་སྐྱེས་བུ་ཆེན་པོའི་གཟུགས་ཞེས་བྱ་བ་ནས་གཟིགས་པར་གྱུར་ཏོའི་བར་དང་། མཆོད་པ་སྤྲོས་པར་གྱུར་༼
ཆག་འགྱུར་ན་འདུས་པ་ཞེས་པ་སྔོན་ལ་ཡོད་དེ། གཞུང་གི་རིམ་པ་དང་མཐུན་ནོ། །༸རྡོ་རྗེའི་དམ་ཚིག་འབྱུང་བའི་ཚིག་གིས་ཞེས་པ་ནི་རྒྱུད་དང་མཐུན་ནོ། ༼དམ་ཚིག་འབྱུང་བའི་ཏིང་ངེ་འཛིན་དྲང་ངེས་སུ་བཤད་ཀྱང་དེ་ལ་ཞུགས་ནས་གསུངས་པའི་གཞུང་དྲང་ངེས་སུ་འཆད་པར་མ་ངེས་པས་འདིར་
གསལ་བར་བསྟན་ནོ། །འདི་གཉིས་ཐུགས་ལ་ཞུགས་སོའི་བར་དུའོ་ཞེས་པའི་ནང་ན་མེད་ལ། ཏིང་ངེ་འཛིན་དྲང་ངེས་སུ་བཤད་པ་རྣམས་དང་སྡེ་ཚན་མི་གཅིག་པས་ཟུར་དུ་མཛད་པའོ། །༼པའི་དམ་ཚིག་རིན་པོ་ཆེའི་སྤྲིན་ཞེས་བྱ་བ་ནི། དྲང་བའི་དོན་དང་ངེས་པའི་དོན་ཏོ། །ཨེ་མའོ་
སངས་རྒྱས་ཐམས་ཅད་ཀྱི། །བྱང་ཆུབ་སེམས་ནི་རབ་བྱུང་བ། །དེ་བཞིན་གཤེགས་པ་ཀུན་གྱི་གསང༌། །རབ་ཏུ་མི་རྟོག་གནས་མེད་པའོ། །ཞེས་བྱ་བ་ནི། དགོངས་པ་མ་ཡིན་པས་བཤད་པའོ། །༼ཨེ་མའོ་ཞེས་བྱ་བ་བཞི་གོང་ན་ཡོད་པ་འདིར་དྲངས་པ་ནི་

དགོངས་དགོངས་མིན་གཉིས་ཕྱོགས་གཅིག་ཏུ་འཆད་པར་བཞེད་ནས་མཛད་པའོ། །༽བཅོམ་ལྡན་འདས་དེ་བཞིན་གཤེགས་པ་ཐམས་ཅད་ལེགས་སོ་ལེགས་སོ་འོན་ཀྱང་འདི་ནི་དེ་བཞིན་གཤེགས་པ་ཐམས་ཅད་ཀྱང་ཐེ་ཚོམ་སྐྱེ་བར་བྱེད་པ་ཡིན་ན་ཞེས་བྱ་བ་ནས། སྐུ་
གསུང་ཐུགས་ཀྱི་གསང་བ་སྟོན་པར་མི་སྤྲོ་བ་དེ་ཞེས་བྱ་བའི་བར་དུ་ནི་དགོངས་པས་བཤད་པའོ། །སྔར་བཤད་པའི་ཏིང་ངེ་འཛིན་རྣམས་དང་སྔགས་བཅུ་གསུམ་མ་གཏོགས་པ་། ཞེ་སྡང་གི་རིགས་ཞེས་བྱ་བ་ནས། བྱང་ཕྱོགས་གཞན་ལས་བྱང་ཕྱོགས་ཀྱི་སྒོར་བཞུགས་སོ་ཞེས་༼
སྐུ་གསུང་ཞེས་པ་མན་ཆད་འདི་འབྱུང་བ་བཞིན་དུ། པ་ཚབ་ཀྱི་འགྱུར་ལས་ཀྱང་འབྱུང་མོད་ཀྱང༌ཆག་གིས། ཐེ་ཚོམ་སྐྱེ་བར་བྱེད་པ་ཡིན་ན། ཞེས་པ་ནས། ཁྱད་པར་ཅན་ལ་ཡང་ཞེས་པའི་བར་ནི་དགོངས་པས་བཤད་པའོ། །ཞེས་བསྒྱུར་བ་ལེགས་ཏེ། སྐུ་གསུང་ཐུགས་གསང་བ་ཞེས་པ་ཚུལ་བཞིར་བཤད་པ་སྔར་བསྟན་
ཟིན་པའི་ཕྱིར་དང༌། རྒྱས་བཤད་དང་མཐུན་པའི་ཕྱིར་རོ།། ༼བྱ་བའི་མཐར་ཐུག་པ་རྡོ་རྗེ་སེམས་དཔའ་ཞེས་འབྱུང་ངོ༌།།༼ཀྱི་སྒོར་བཞུགས་སོ་ཞེས་བྱ་བའི་བར་དུ་དང༌། རྡོ་རྗེ་སེམས་དཔའ་སྟེ་མི་བསྐྱོད་པ་ཕྱུང་བ་ནས་བརྩམས་ཏེ། ཁྲོ་བོ་བདུད་རྩི་ཐབ་སྦྱོར་ཕྱུང་བའི་བར་
དུ་ནི། སྒྲ་ཇི་བཞིན་པའོ། །བཛྲ་དྷྲིཀ། ཛི་ན་ཛིཀ། རདྣ་ན་དྷྲིཀ། ཨཱ་རོ་ལིཀ། པྲཛྙཱ་དྷྲིཀ། དྭེ་ཥ་ར་ཏི། མོ་ཧ་ར་ཏི། རཱ་ག་ར་ཏི། བཛྲ་ར་ཏི། ཡ་མཱན་ཏ་ཀྲིད། པྲ་ཛྙཱན་ཏ་ཀྲིད། པད་མཱན་ཏ་ཀྲིད། བིགྷྣཱན་ཏ་ཀྲིད་ཅེས་བྱ་བའི་སྔགས་ཀྱི་ཚིག་རྣམས་ནས། ༼
ལེའུ་པ་ཚབ་ཀྱིས། ཅེས་བྱ་བ་ལ་སོགས་པའི་སྔགས་ཀྱི་ཚིག་ཅེས་བསྒྱུར་བ་ལྟར་ན། སོགས་ཁོངས་ནས་དམ་ཚིག་འགུགས་པའི་རིགས་དང༌། ཞེ་སྡང་གཏི་མུག་འདོད་ཆགས་དང༌། །ཞེས་པ་བཞི་ལ་འོག་ནས་དྲང་ངེས་ཀྱི་བཤད་པ་མཛད་པ་བསྡུའོ། །༼དེ་བཞིན་གཤེགས་པ་

ཐམས་ཅད་ཀྱི་ཏིང་ངེ་འཛིན་གྱི་དཀྱིལ་འཁོར་བྱིན་གྱིས་རློབ་པའི་ལེའུ་ཞེས་བྱ་བའི་བར་དུ་ནི། དྲང་བ་དང༌། ངེས་པའི་དོན་ཏོ། །ལེའུ་དང་པོ་ལ་མཐའ་རྣམ་པ་དྲུག་གི་སྒོ་ནས་རྒྱུད་ཀྱི་ཚིག་རྣམ་པར་དབྱེ་བ་བསྟན་༼
ལེའུའི་མཚན་ལ་དྲང་ངེས་གཉིས་སུ་བཤད་པ་འདི། རྒྱས་བཤད་ཀྱི་སྐབས་སུ་འགྱུར་ཀུན་ལས་མ་བྱུང་ལ། ཐུགས་རྗེ་ཞབས་ཀྱིས་དྲང་ངེས་གཉིས་སུ་བྱས་པ་དཔེ་ཁ་ཅིག་ཏུ་ཁ་ཅིག་གིས་བཅུག་པ་ཡིན་ཟེར། ༼ཟིན་ཏོ།། ༈ དེ་ནས་བཅོམ་ལྡན་འདས་ཞེས་བྱ་བ་ནས། 
བྱང་ཆུབ་སེམས་དཔའ་ཐམས་ཅད་ཀྱི་སེམས་ཀྱི་ཡོངས་སུ་རྟོག་པ་ཡང་ཐུགས་ཀྱིས་མཁྱེན་ནས། བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །༼འདི་ནི་ལེའུ་ལྷག་མ་ལའང་སྦྱར་རོ། །༽ཁྱེད་ཀྱིས་སེམས་ལུས་ལྟ་བུ་
དང༌། ཞེས་བྱ་བ་ནས་སྐྱེད་ཅིག། ཅེས་བྱ་བའི་བར་དུ་ནི་དྲང་བའི་དོན་དང་། ངེས་པའི་དོན་ཏོ། །ཨེ་མའོ་ཀུན་ཏུ་བཟང་པོ་ཡི། །སྐུ་དང་གསུང་ཐུགས་རྡོ་རྗེ་འཛིན། །སྐྱེ་བ་མེད་པའི་ཚུལ་གྱིས་སུ། །སྐྱེ་བ་འདི་ནི་རབ་ཏུ་བསྒྲགས། །ཞེས་བྱ་བའི་ཆེད་དུ་
བརྗོད་པ་ནི་དགོངས་པ་མ་ཡིན་པའོ། །དངོས་པོ་མེད་པས་སྒོམ་པ་མེད། །ཅེས་བྱ་བ་ལ་སྩོགས་པའི་རྡོ་རྗེ་འཆང་ཆེན་པོའི་བྱང་ཆུབ་ཀྱི་སེམས་ཀྱི་ཚིགས་སུ་བཅད་པ་ནི་རྣམ་པ་བཞིའི་ཚུལ་གྱིས་བཤད་དོ། །དངོས་པོ་ཐམས་ཅད་དང་བྲལ་བ། །ཕུང་
པོ་ཁམས་དང་སྐྱེ་མཆེད་དང༌། །གཟུང་དང་འཛིན་པ་རྣམ་སྤངས་པ། །ཆོས་བདག་མེད་པ་མཉམ་ཉིད་པས། །རང་སེམས་གཟོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་བྱ་བ་ནས། བྱང་ཆུབ་སེམས་ལ་ཕྱག་འཚལ་ལོ། །ཞེས་བྱ་བའི་

བར་དུ་ནི་དགོངས་པ་མ་ཡིན་པའོ། །ལེའུ་གཉིས་པའོ།། ༈ དེ་ནས་བཅོམ་ལྡན་འདས་ཞེས་བྱ་བ་ནས། ༽ཨོཾ་དྷརྨ་དྷཱ་ཏུ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བྱ་བའི་བར་དུ་ནི་དྲང་བའི་དོན་དང༌། ངེས་པའི་དོན་ཏོ། །རིན་ཆེན་ཆེན་པོ་ཁ་དོག་ལྔ། །ཞེས་༼
རྒྱས་བཤད་ནས་རྣམ་སྣང་སོགས་ལྔའི་བྱང་ཆུབ་ཀྱི་སེམས་དགོངས་མིན་དང༌། བྱམས་པ་ལ་སོགས་པས་ཆེ་བརྗོད་མཛད་པ་སྒྲ་ཇི་བཞིན་པར་བཤད་ལ། འདིར་ཕྱི་མ་དགོངས་མིན་དུ་བཤད་པ་འགྱུར་ཀུན་ལས་འབྱུང་ཡང༌། སྐལ་ལྡན་གྲགས་པས་ཕྱི་མ་ལ་སྒྲ་ཇི་བཞིན་པར་བཤད་པ་བསྡུས་དོན་ན་
ཡོད་པར་བཤད་པས། རྒྱ་དཔེ་འགའ་ཞིག་ལ་རྒྱས་བཤད་དང་མཐུན་པར་ཡོད་པར་སྣང་ངོ༌། །༼བྱ་བ་ནས། སྤྲོ་བའི་བདག་ཉིད་ཅན་གྱིས་སྤྲོ། །ཞེས་བྱ་བའི་བར་དུ་ནི་རྣམ་པ་བཞིའི་ཚུལ་གྱིས་བཤད་པའོ། །ནམ་མཁའི་དབྱིངས་ཀྱི་དབུས་གནས་པར། །ཟླ་བའི་
དཀྱིལ་འཁོར་བྲི་བར་བྱ། །ཞེས་བྱ་བ་ནས། རྡོ་རྗེ་བཀོད་པ་ཞེས་བྱ་བའི་ཏིང་ངེ་འཛིན་གྱི་ལེའུ། ཞེས་བྱ་བའི་བར་ནི། དྲང་བའི་དོན་དང༌། ངེས་པའི་དོན་ཏོ། །ལེའུ་གསུམ་པའོ།། འདི་ལ་རྒྱས་བཤད་ནས་ཡིག་དོན་མ་བྱུང་ཡང་སྐྱོན་མེད་པའི་ཚུལ་ནི་སྔར་བཤད་པ་བཞིན་ནོ། །
༈ དེ་ནས་ཞེས་བྱ་བ་ནས། བསྟོད་པའི་རྒྱལ་པོ་འདིས་གསོལ་བ་བཏབ་བོ་ཞེས་བྱ་བའི་བར་དུ་ནི་སྒྲ་ཇི་བཞིན་པའོ། །དེ་བཞིན་གཤེགས་པ་ཀུན་ཞི་བ། །ཞེས་བྱ་བ་ནས། དཀྱིལ་འཁོར་དམ་པ་བཤད་དུ་གསོལ། །ཞེས་བྱ་བའི་བར་ནི་དགོངས་པ་
མ་ཡིན་པའོ། །དེ་ནས་སྟོན་པ་རྡོ་རྗེ་འཛིན། །ཞེས་བྱ་བ་ནས། དཀྱིལ་འཁོར་རབ་ཏུ་ཉམས་དགའ་བཤད། །ཅེས་བྱ་བའི་བར་ནི་སྒྲ་ཇི་བཞིན་པའོ། །དེ་ནས་ཐུགས་ཀྱི་དཀྱིལ་འཁོར་མཆོག། ཅེས་བྱ་བ་ནས། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་

དཀྱིལ་འཁོར་གྱི་ལེའུ། ཞེས་བྱ་བའི་བར་ནི་དྲང་བའི་དོན་དང་། ངེས་པའི་དོན་ཏོ། །ལེའུ་བཞི་པའི་བཤད་པའོ།། ༈ དེ་ནས་ཞེས་བྱ་བ་ནས། སྤྱོད་པའི་མཚན་ཉིད་བཀའ་སྩལ་ཏོ། །ཞེས་བྱ་བའི་བར་ནི་སྒྲ་ཇི་བཞིན་
པའོ། །རྣམ་པར་མི་རྟོག་དོན་ལས་བྱུང༌། །ཞེས་བྱ་བ་ནས། དངོས་གྲུབ་རབ་མཆོག་སྒྲུབ་པར་བྱེད། །ཅེས་བྱ་བའི་བར་དུ་ནི་དགོངས་པ་མ་ཡིན་པའོ། །རིགས་ངན་ཞེས་བྱ་བ་ནས། སྙིང་ནས་སློབ་དཔོན་སྨོད་པ་དག། བསྒྲུབས་ཀྱང་འགྲུབ་པར་ཡོང་མི་འགྱུར། །
ཞེས་བྱ་བའི་བར་ནི་སྒྲ་ཇི་བཞིན་པའོ། །སྲོག་གཅོད་པ་ཡི་ཞེས་བྱ་བ་ནས། དེ་དག་སྒྲུབ་པའི་སྣོད་དུ་འགྱུར། །ཞེས་བྱ་བའི་བར་ནི་དགོངས་པས་བཤད་པའོ། །མ་དང་སྲིང་མོ་ཞེས་བྱ་བ་ནས། དེ་ནི་སངས་རྒྱས་འགྲུབ་པར་འགྱུར། །ཞེས་བྱ་བའི་བར་ནི་དྲང་བའི་
དོན་དང༌། ངེས་པའི་དོན་ཏོ། །དེ་ནས་ཞེས་བྱ་བ་ནས། བྱང་ཆུབ་སྤྱོད་པའི་གནས་འདི་ཡིན། །ཞེས་བྱ་བའི་བར་དུ་ནི་སྒྲ་ཇི་བཞིན་པའོ། །དེ་ནས་ཡང་བརྗོད་ཀྱིས་མི་ལང་བའི་ཞེས་བྱ་བ་ནས། བརྒྱལ་བར་གྱུར་ཏོ། །ཞེས་བྱ་བའི་བར་ནི་དྲང་བའི་དོན་དང༌། ངེས་
པའི་དོན་ཏོ། །དེ་ནས་བཅོམ་ལྡན་འདས་ཞེས་བྱ་བ་ནས། བྱང་ཆུབ་སེམས་དཔའ་ཆེན་པོ་འདི་དག་བསླང་བ་ཚང་བར་གསོལ་ཞེས་བྱ་བའི་བར་ནི་སྒྲ་ཇི་བཞིན་པའོ། །དེ་ནས་བཅོམ་ལྡན་འདས་ཞེས་བྱ་བ་ནས། རང་རང་གི་སྟན་ལ་གནས་པར་གྱུར་ཏོ། །ཞེས་བྱ་བའི་
བར་ནི་དྲང་བའི་དོན་དང་། ངེས་པའི་དོན་ནོ། །དེ་ནས་ཞེས་བྱ་བ་ནས། སྤྱོད་པ་མཆོག་གི་ལེའུ་ཞེས་བྱ་བའི་བར་ནི་དགོངས་པ་མ་ཡིན་པ་སྟེ། ལེའུ་ལྔ་པའི་བཤད་པའོ།། ༈ དེ་ནས་ཞེས་བྱ་བ་ནས། མཆོག་རབ་འདི་ཡིས་བསྒྲུབ་པ་ཉིད་དུ་

བྱ། །ཞེས་བྱ་བའི་བར་ནི་དྲང་བ་དང་ངེས་པའི་དོན་ཏོ། །དེ་ནས་བཅོམ་ལྡན་འདས་ཞེས་བྱ་བ་ནས། བྱང་ཆུབ་སྦྱོར་བ་བསྒོམ་པར་བྱ། །ཞེས་པའི་བར་ནི་དགོངས་པས་བཤད་པའོ། །དེས་ན་དེ་ནས་དཔལ་ལྡན་རྡོ་རྗེ་འཛིན། །ཞེས་བྱ་བ་ལ་སྔ་ཕྱི་༼
༧འདི་ནི་ཆག་འགྱུར་དང་ཡང་འདྲ་ལ། པ་ཚབ་ཀྱི་འགྱུར་དང་ཡང་དོན་འདྲའོ། །འོན་ཀྱང་རྒྱས་བཤད་དང་མི་མཐུན་པར་སྣང་བས། ཁ་ཅིག་རྒྱ་དཔེར། སྐུ་གསུང་ཐུགས་ཀྱིས་མཚན་པ་ཡིས། །ཞེས་པའི་བར་དགོངས་བཤད་དུ་གསུངས་པས། འགྱུར་རྙིང་གི་འགྱུར་ནོར་བའོ་ཞེས་གསུངས་སོ། །རྒྱ་དཔེ་གཅིག་
ལ་ཡོད་པ་ཐམས་ཅད་ལ་ཡོད་པའི་ངེས་པ་མེད་པས། འདི་ཡང་འགྱུར་སྐྱོན་དུ་མི་སྣང་གི། རྒྱ་དཔེ་མི་འདྲ་བའི་རྒྱུ་མཚན་གྱིས་ཡིན་པར་སྣང་ཡང༌། སྐུ་གསུང་ཐུགས་ཀྱིས་མཚན་པ་ཡིས་བར་དགོངས་བཤད་དུ་ཡོད་པའི་རྒྱ་དཔེ་དག་པར་བྱའོ། །༼གཉིས་ཡོད་པའི་སྔ་མ་ནས་ཡེ་ཤེས་ཀྱིས་
བརྟགས་བསྒོམ་ཞེས་པའི་བར་གྱི། རྡོ་རྗེ་འཛིན་པ་ལ་རྒྱས་བཤད་ཚུལ་བཞིས་བཤད་པའི་ཡིག་སྤྱི་གཉིས་དྲང་དོན་དང་སྦས་མཐའ་གཉིས་ངེས་དོན་དུ་བསྡུས་ཏེ། ནམ་མཁའི་དབྱིངས་ཞེས་པ་ཚིགས་བཅད་གཉིས་དྲང་ངེས་ཀྱི་བཤད་པ་དང་། དེ་ནས་དཔལ་ལྡན་རྡོ་རྗེ་འཛིན་ཞེས་པ་ཕྱི་མ་ནས། ལུས་ངག་
སེམས་ལས་འདས་པའོ། །ཞེས་བྱ་བའི་བར་ནི་ངེས་པའི་དོན་དང་དྲང་བའི་དོན་ཏོ། །ཞེས་སྦྱར་བར་བྱའོ། །ལེའུ་དྲུག་པའི་བཤད་པའོ།། ༈ དེ་ནས་བཅོམ་ལྡན་འདས་ཞེས་བྱ་བ་ནས། བསྟེན་ན་མྱུར་དུ་འགྲུབ་པར་འགྱུར། །ཞེས་བྱ་བའི་
བར་ནི་སྒྲ་ཇི་བཞིན་པའོ། །སློང་མོ་ཟ་ཞིང་ཞེས་བྱ་བ་ནས། སྲེག་པར་འགྱུར་ཞེས་བྱ་བའི་བར་ནི་དྲང་བའི་དོན་དང༌། ངེས་པའི་དོན་ཏོ། །༼ཁ་ཅིག་སློང་མོ་ཞེས་པའི་ཚིགས་བཅད་གཅིག་པུ་དྲང་ངེས་སུ་འཆད་པ་རྒྱ་དཔེ་དང་མཐུན། ལུས་དང་ཞེས་པ་བཞི་ལ་དྲང་དོན་དུ་

བཤད་པ་རྒྱས་བཤད་དུ་བྱུང་ཡང༌། ངེས་དོན་མི་སྣང་ཞེས་ཟེར་བ་ལྟར་ཐུགས་རྗེ་ཞབས་ཀྱིས་ཀྱང་བཤད་ལ། འགྲེལ་པའི་འགྱུར་གསར་རྙིང་ཀུན་ལས་བསྡུས་དོན་དུ་ཚིགས་བཅད་གཉིས་པ་ཡང་དྲང་ངེས་སུ་བཤད་པ་དང༌། རྒྱས་བཤད་དུ་ཡང་ཚིགས་བཅད་གཉིས་པའི་མཐར་
དྲང་བའི་དོན་ཏོ། །ཞེས་འབྱུང་བས། རྒྱ་དཔེ་ལ་མི་འདྲ་བ་གཉིས་ཡོད་པར་གསལ་ཡང༌། ཕྱི་མ་ལྟར་དག་སྟེ། ལུས་དང་ཞེས་པ་བཞི་རིམ་པ་གཉིས་ཀ་ལ་སོ་སོར་བཤད་པས་ཆོག་པའི་ཕྱིར་དང༌། གཞུང་གཅིག་ལ་དྲང་དོན་གྱི་བཤད་པ་བྱུང་ན། ངེས་དོན་གྱི་བཤད་པ་ངེས་པར་འོང་བའི་ཕྱིར་རོ། ༼།
༸རྒྱས་བཤད་ནས། སངས་རྒྱས་བྱང་ཆུབ་སེམས་དཔའ་ཞེས་པའི་རྐང་པ་བཞི་དགོངས་མིན་དུ་བཤད་པས། སངས་རྒྱས་ཞེས་བྱ་བ་ཞེས་པ་མི་ལེགས་པས། པ་ཚབ་ཀྱིས། སངས་རྒྱས་ཞེས་བྱ་བ་ལ་སོགས་པ་ནས། འདོད་པ་ཐམས་ཅད་བསྟེན་པས་སོ། །ཞེས་བྱ་བའི་མཐར་ཐུག་པ་ནི་དགོངས་པ་མིན་པའོ། །ཞེས་བསྒྱུར་བ་
ལེགས་སོ། །པ་ཚབ་དང་། ཆག་གཉིས་ཀའི་འགྱུར་ལས། ཆགས་ཅན་ཞེས་པ་ནས། འགོ་འཛིན་ལ་འཇུག་འདྲའོ། །༼སངས་རྒྱས་ཞེས་བྱ་བ་ནས། རིགས་ཀྱི་ཚུལ་དུ་རྣམ་པར་བསྒོམ། །ཞེས་བྱ་བའི་བར་ནི་རྣམ་པ་བཞིའི་ཚུལ་གྱིས་བཤད་དོ། །༼ཆགས་ཅན་ཞེས་པའི་རྐང་པ་
བཞི་ལ་རྒྱས་བཤད་དུ་ཚུལ་བཞིའི་བཤད་པ་མ་བྱུང་ཞིང་། བཤད་པ་གཞན་གྱིའང་མིང་འདོགས་མ་བྱུང་བ་ལ་ཐུགས་རྗེ་ཞབས་ཀྱིས་དྲང་དོན་དུ་བཤད། །ཁ་ཅིག་དེ་ལ་བཤད་པ་གཉིས་པ་མེད་པས་མི་རིགས་པས་དགོངས་བཤད་དུ་བྱའོ། །ཞེས་ཟེར་བ་རྣམས་མི་རིགས་ཏེ། བཞི་པོ་དེ། གཟུགས་ལ་རྣམ་གསུམ་
ཤེས་བྱས་ནས། །ཞེས་སོགས་ཀྱིས་མདོར་བསྟན་ཡིན་པས་རྐང་པ་དང་པོ་གཉིས་ལ་ནི། ཚུལ་བཞིའི་བཤད་པ་དོན་གྱིས་ཡོད་ལ། ཕྱི་མ་གཉིས་ནི་འདོད་ཡོན་བསྟེན་པའི་དགོས་པ་སྟོན་པས། དེ་ལ་ཡང་སྤྱི་དོན་དང༌། སྦས་པ་དང༌། མཐར་ཐུག་གི་སྤྱོད་པ་གསུམ་ཀའི་དོན་ཡོ
ད་པའི་ཕྱིར་རོ། །ཚུལ་བཞི་འདི་

ལ་ཡང་རྒྱས་བཤད་དུ་ཡིག་དོན་མ་བྱུང་ཡང་མི་འགལ་བ་ནི་སྔར་བཞིན་ནོ། །༽སངས་རྒྱས་རྗེས་སུ་དྲན་པར་སྦྱོར། །ཞེས་བྱ་བ་ནས། བསྒོམས་ན་བྱང་ཆུབ་ཐོབ་པར་འགྱུར། །ཞེས་བྱ་བའི་བར་ནི་དགོངས་པས་བཤད་པའོ། །བུད་མེད་གཟུགས་ལྡན་མདངས་བཟང་བ། །ཞེས་
བྱ་བ་ནས། ཡིད་དུ་འོང་བ་བསྒོམ་པར་བྱ། །ཞེས་བྱ་བའི་བར་ནི་དགོངས་པ་མ་ཡིན་པས་བཤད་པའོ། །སངས་རྒྱས་རྗེས་དྲན་ཞེས་བྱ་བ་ནས། དཀྱིལ་འཁོར་དཀྱིལ་འཁོར་ཚུལ་དུ་བྱ། །ཞེས་བྱ་བའི་བར་ནི་དགོངས་པས་བཤད་པའོ། །དེ་ལ་སྐུ་རྗེས་སུ་དྲན་
པ་ཇི་ལྟར་བསྒོམ་ཞེ་ན། ཞེས་བྱ་བ་ནས། བདག་གི་སེམས་ཀྱང་དེ་འདྲར་འགྱུར། །ཞེས་བྱ་བའི་བར་ནི་སྒྲ་ཇི་བཞིན་པར་བཤད་པའོ། །དེ་ལ་སེམས་ཅན་ཞེས་བྱ་བ་ནས། དངོས་གྲུབ་རབ་ཏུ་འཐོབ་པར་འགྱུར། །ཞེས་བྱ་བའི་བར་ནི་དགོངས་པས་བཤད་པའོ། །
དེ་ལ་ཤེས་རབ་ཀྱི་ཞེས་བྱ་བ་ནས། འབྱུང་བའང་མེད་ཅེས་བྱ་བའི་བར་ནི་དགོངས་པ་མ་ཡིན་པས་བཤད་པའོ། །དེ་ལ་མ་སྐྱེས་པ་ཞེས་བྱ་བ་ནས། སྤྱོད་པ་མཆོག་གི་འི་ལེའུ་ཞེས་བྱ་བའི་བར་ནི་སྒྲ་ཇི་བཞིན་པར་བཤད་པ་སྟེ། ༼ཞེས་འདི་ལྟར་
བཤད་པ་ནི། པ་ཚབ་དང་། ཆག་གི་འགྱུར་དང་ཡང་མཐུན་ལ། རྒྱས་བཤད་དུ་མ་སྐྱེས་པ་རྗེས་དྲན་བཤད་པ་དགོངས་བཤད་དུ་བཤད་པ་དང་ཡང་མཐུན་པས་བསྡུས་དོན་དང་རྒྱས་བཤད་གཉིས་མི་མཐུན་ནོ། །བླ་མ་ཁ་ཅིག་མ་སྐྱེས་པ་ཞེས་པ་འགྱུར་ནོར་བ་སྟེ། རྒྱ་དཔེར་དེ་ལ་ཇི་ལྟར་ཞེས་བྱ་བ་ནས་
ཤིན་ཏུ་དྲི་མེད་ཅེས་པའི་མཐར་ཐུག་པ་དགོངས་པ་མིན་པའོ། །དེ་ལ་ཇི་ལྟར་ཞེས་པ་ནས་སྤྱོད་པའི་ལེའུ་ཞེས་པའི་མཐར། སྒྲ་ཇི་བཞིན་པའོ། །ཞེས་བཤད་པས་རྗེས་དྲན་གཉིས་དགོངས་མིན་དུ་བཤད་པས་འོད་གསལ་བསྟན་ནོ། །ཞེས་གསུང་ངོ༌། །ཐུགས་རྗེ་ཞབས་ཀྱང་མ་སྐྱེས་པ་རྗེས་དྲན་གྱི་

བཤད་པ་དགོངས་མིན་དུ་འདོད་ཅིང་། དེ་དགོངས་བཤད་དུ་བྱེད་པ་ནི་བག་མེད་པར་ཀློག་པ་སྟེ། བསྡུས་དོན་དང་འགལ་ཞིང་དགོངས་བཤད་ཀྱི་མཚན་ཉིད་དང་མི་ལྡན་པའི་ཕྱིར་རོ། །ཞེས་འགོག་གོ། དེས་ན་བསྡུས་དོན་ལ་མི་མཐུན་པ་བྱུང་བ་འགྱུར་གྱིས་མ་ཐོན་
པ་མིན་གྱི་རྒྱ་དཔེ་མི་མཐུན་པས་བྱུང་ཡང་རྒྱ་དཔེ་ཁ་ཅིག་ན་འདུག་པའི་འགྱུར་བཅོས་པ་དེ་ཤིན་ཏུ་ལེགས་པར་སྣང་ངོ༌། །འོན་ཀྱང་མ་སྐྱེས་པ་རྗེས་དྲན་གྱི་ཟུང་འཇུག་སྟོན་པར་རྒྱས་བཤད་ན་ཤིན་ཏུ་གསལ་བས་གཉིས་ཀ་འོད་གསལ་ལ་སྦྱོར་བ་དོན་མིན་ནོ། །༽ལེའུ་བདུན་
པའི་བཤད་པའོ།། ༈ དེ་ནས་བཅོམ་ལྡན་འདས་ཞེས་བྱ་བ་ནས། བཤད་དུ་གསོལ་ཞེས་བྱ་བའི་བར་ནི་སྒྲ་ཇི་བཞིན་པར་བཤད་པའོ། །འདོད་ཆགས་ཞེ་སྡང་གཏི་མུག་ཆེ། །ཞེས་བྱ་བ་ནས། ཕྱག་འཚལ་རྡོ་རྗེ་ཐེག་པ་ལའོ། །ཞེས་
བྱ་བའི་བར་ནི་དྲང་བ་དང༌། ངེས་པའི་དོན་དུ་བཤད་པའོ། །དེ་ནས་ཞེས་བྱ་བ་ནས། རྡོ་རྗེ་རིན་ཆེན་འཛིན་ཞེས་བྱ་བའི་བར་ནི་དགོངས་པ་མ་ཡིན་པས་བཤད་པའོ། །དེ་བཞིན་གཤེགས་པའི་ཞེས་བྱ་བ་ནས། བྱོལ་སོང་ལས་ཀྱང་རབ་ཏུ་བརྟག། ཅེས་
བྱ་བའི་བར་ནི་དགོངས་པས་བཤད་པའོ། །ས་ཕྱོགས་གཙང་ཞིང་ཞེས་བྱ་བ་ནས། མཁས་པས་མཆོད་པའི་སྤྲིན་རྣམས་སྤྲོ། །ཞེས་བྱ་བའི་བར་ནི་སྒྲ་ཇི་བཞིན་པས་བཤད་པའོ། །མཁས་པས་ཞེས་བྱ་བ་ནས། རབ་ཏུ་བརྟག་ཅེས་བྱ་བའི་བར་ནི་
དྲང་བ་དང༌། ངེས་པའི་དོན་དུ་བཤད་པའོ། །དཔག་ཚད་བརྒྱ་ཡི་ཞེས་བྱ་བ་ནས། སྔགས་རྣམས་དངོས་གྲུབ་བྱེད་པར་གསུངས། །ཞེས་བྱ་བའི་བར་ནི་སྒྲ་ཇི་བཞིན་པར་བཤད་པའོ། །ལེའུ་བརྒྱད་པའི་བཤད་པའོ།། ༈ དེ་ནས་རྒྱལ་པོ་

རྡོ་རྗེ་འཛིན། །ཞེས་བྱ་བ་ནས། ཉམས་དགའ་མཆོག་ནི་རབ་ཏུ་བཤད། །ཅེས་བྱ་བའི་བར་ནི་སྒྲ་ཇི་བཞིན་པར་བཤད་པའོ། །ནམ་མཁའི་དབྱིངས་ཀྱི་དབུས་གནས་པར། །ཞེས་བྱ་བ་ནས། རྡོ་རྗེ་བཀོད་པས་དེ་སྐད་ཅེས་བཀའ་སྩལ་ཏོ། །ཞེས་བྱ་བའི་བར་ནི། དྲང་བའི་
དོན་དང་། ངེས་པའི་དོན་དུ་བཤད་དོ། །དེ་ནས་ཡང་ཞེས་བྱ་བ་ནས། ཀུན་རྫོབ་ཏུ་ཡང་བཤད་པ་མཚར། །ཞེས་བྱ་བའི་བར་ནི་དགོངས་པས་བཤད་པའོ། །ལེའུ་དགུ་པའི་བཤད་པའོ།། ༈ དེ་ནས་བཅོམ་ལྡན་འདས་ཞེས་བྱ་བ་ནས། སྐུ་གསུང་
ཐུགས་ཀྱི་རྡོ་རྗེ་བསྒོམ། །ཞེས་བྱ་བའི་བར་ནི་དགོངས་པ་མ་ཡིན་པས་བཤད་པའོ། །དེ་ནས་བཅོམ་ལྡན་འདས་ཞེས་བྱ་བ་ནས། ༼ཚིག་ཐ་མ་ལ། པ་ཚབ་དང་ཆག་གི་འགྱུར་ལས་ལེའུའི་མཚན་གྱི་བར་དགོངས་བཤད་དུ་འབྱུང་བ་རྒྱས་བཤད་དང་མཐུན་ནོ། །༼དེ་ཡི་སྲོག་
ནི་དེར་ཟད་འགྱུར། །ཞེས་བྱ་བའི་བར་ནི་སྒྲ་ཇི་བཞིན་པའོ། །དེ་ནས་རྒྱལ་པོ་རྡོ་རྗེ་འཛིན། །ཞེས་བྱ་བ་ནས། རྡོ་རྗེ་སེམས་དཔའི་ཚེ་དེས་འཐོབ། །ཅེས་བྱ་བའི་བར་ནི་དགོངས་པས་བཤད་པའོ། །ལེའུ་བཅུ་པའི་བཤད་པའོ།། ༈ དེ་ནས་བཅོམ་
ལྡན་འདས་ཞེས་བྱ་བ་ནས། དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་གྱི་བར་ནི་སྒྲ་ཇི་བཞིན་པར་བཤད་པའོ། །ཡེ་ཤེས་དཀྱིལ་འཁོར་ཞེས་བྱ་བ་ནས། རྡོ་རྗེ་ཟླ་བ་ཞེས་བྱ་བའི་ཏིང་ངེ་འཛིན་གྱི་བར་ནི་དགོངས་པས་བཤད་པའོ། །འོད་ཟེར་འབར་བའི་ཡི་གེ་ཐླིཾ། 
ཞེས་བྱ་བ་ནས། མངོན་པར་བྱང་ཆུབ་པ་ཞེས་བྱ་བའི་ཏིང་ངེ་འཛིན་གྱི་བར་ནི་དགོངས་པ་མ་ཡིན་པས་བཤད་པའོ། །རྣམ་པར་དབེན་པ་ཞེས་བྱ་བ་ནས། བསམ་གཏན་བསྡུས་༼འདིར་ཚིག་གི་འགོ་འཛིན་ལ་འདི་དང་འགྱུར་གསར་གཉིས་གོ་རིམ་མི་འདྲ་བ་གསུམ་ཡོད་ཀྱང་དོན་འདྲའོ། །

༼པ་འདི་དག་བསྒོམ། །ཞེས་བྱ་བའི་བར་ནི་དྲང་བའི་དོན་དང་། ངེས་པའི་དོན་དུ་བཤད་པའོ། །མི་བསྐྱོད་ཡེ་ཤེས་ཞེས་བྱ་བ་ནས། རྡོ་རྗེ་མངོན་པར་མཁྱེན་པས་ཞེས་བྱ་བའི་བར་ནི་སྒྲ་ཇི་བཞིན་པས་བཤད་པའོ། །རྡོ་རྗེ་ཆེན་པོ་ཞེས་
བྱ་བ་ནས། རྡོ་རྗེ་རིག་པའི་སྐྱེས་བུའི་མཆོག་གི་ལེའུ་ཞེས་བྱ་བའི་བར་ནི་དགོངས་པས་བཤད་པའོ། །ལེའུ་བཅུ་གཅིག་པའི་བཤད་པའོ།། ༈ དེ་ནས་སྟོན་པ་རྡོ་རྗེ་འཛིན། །ཞེས་བྱ་བ་ནས། རོལ་མོ་འདི་དག་རབ་ཏུ་བསྒོམ། །ཞེས་བྱ་བའི་
བར་ནི་དགོངས་པ་མ་ཡིན་པས་བཤད་པའོ། །དགོན་པ་ཆེན་པོ་ཞེས་བྱ་བ་ནས། དངོས་གྲུབ་ཐམས་ཅད་བསྡུས་པ་བསྒྲུབ། །ཅེས་བྱ་བའི་བར་ནི་དྲང་བའི་དོན་དང༌། ངེས་པའི་དོན་དུ་བཤད་དོ། །ལུས་དང་ངག་སེམས་ཞེས་བྱ་བ་ནས། དེ་མ་ཐག་ཏུ་དེ་
འགྱུར་རོ། །ཞེས་བྱ་བའི་བར་ནི་དགོངས་པས་བཤད་པའོ། །འཁོར་ལོ་འོད་འཕྲོ་ཞེས་བྱ་བ་ནས། ཡེ་ཤེས་རྡོ་རྗེ་འགྲུབ་པར་འགྱུར། །ཞེས་བྱ་བའི་བར་ནི་༼བསྡུས་དོན་འདི་དང༌། འདིའི་རྒྱས་བཤད་གཉིས་འགྱུར་རྙིང་དང་ཆག་འགྱུར་གཉིས་མཐུན་ཡང་རྒྱས་
བཤད་ནས་ལམ་གྱི་བཞི་མདོ། ཞེས་པའི་རྐང་པ་བཞི་བཤད་པའི་མཐར་དགོངས་བཤད་དུ་གསུངས་པས་བསྡུས་དོན་དང་རྒྱས་བཤད་གཉིས་མི་མཐུན་ནོ། །དེས་ན་པ་ཚབ་ཀྱི་འགྱུར་ལས་འཁོར་ལོ་མེ་སྟག་གིས་ཞེས་བྱ་བ་ལ་སོགས་པ་ནས། དམ་ཚིག་ཆེན་པོའི་དངོས་གྲུབ་རྡོ་རྗེ་ཞེས་བྱ་
བའི་མཐར་ཐུག་པ་ནི་སྒྲ་ཇི་བཞིན་པའོ། །ལམ་གྱི་བཞི་མདོ་ཞེས་བྱ་བ་ལ་སོགས་པ་ནས། རྡོ་རྗེ་འགུགས་པ་བསྒྲུབ་པར་བྱ། །ཞེས་བྱ་བའི་མཐར་ཐུག་པ་ནི་དགོངས་པས་བཤད་པའོ། །ཞེས་འབྱུང་བ་ལྟར། ཐུགས་རྗེ་ཞབས་ཀྱི་འགྲེལ་བཤད་དུའང་འབྱུང་བས། འཁོར་ལོ་འོད་འཕྲོ་

ནས། ལམ་གྱི་བཞི་མདོ་ཞེས་པའི་རྐང་པ་བཞི་ཡན་ཆད་ཐམས་ཅད་དགོངས་བཤད་དུ་འདོད་པ་ནི་མི་རིགས་པས། དེ་རྣམས་ཀྱི་བསྡུས་དོན། པ་ཚབ་ཀྱི་བཞིན་དུ་བྱེད་པ་ནི་རྒྱ་དཔེ་དག་པའི་ལུགས་སོ། །དེ་ནས་པ་ཚབ་ཀྱི་འགྱུར་ལ། སྒྲ་ཇི་བཞིན་པ་ལ་བསྡུས་དོན་གཉིས་བྱས་ཀྱང༌། ཐུགས་རྗེ་
ཞབས་ཀྱི་འགྲེལ་བཤད་ལས། སྦྱོར་གསུམ་ཞེས་བྱ་བ་ལ་སོགས་པ་ནས། ཡེ་ཤེས་རྡོ་རྗེ་ཅན་འགྲུབ་འགྱུར། །ཞེས་པའི་མཐར་ཐུག་པ་ནི་སྒྲ་ཇི་བཞིན་པའོ། །ཞེས་འབྱུང་བ་ལྟར་བསྡུས་དོན་གཅིག་ཏུ་བྱས་པ་མང་ངོ༌། །༽སྒྲ་ཇི་བཞིན་པས་བཤད་པའོ། །བསྙེན་པའི་
ཡེ་ཤེས་བདུད་རྩི་དག། ཅེས་བྱ་བ་ནས་སྔགས་ཀྱི་དེ་ཉིད་དོན་བསྒྲུབ་པའོ། །ཞེས་བྱ་བའི་བར་ནི་དགོངས་པས་བཤད་པའོ། །དགོན་པ་ཆེན་པོ་ཞེས་བྱ་བ་ནས། དངོས་གྲུབ་འཐོབ་པར་འགྱུར། །ཞེས་བྱ་བའི་བར་དུ་ནི་དྲང་བའི་དོན་དང༌། ངེས་པའི་
དོན་དུ་བཤད་དོ། །དུས་བཞི་དག་ཏུ་ཞེས་བྱ་བ་ནས། རབ་ཏུ་བསྟན་ཞེས་བྱ་བའི་བར་ནི་སྒྲ་ཇི་བཞིན་པས་བཤད་དོ། །གསང་བ་མཆོག་ལས་བྱུང་བ་ལ། །ཟླ་བ་ཕྱེད་ཀྱིས་འགྲུབ་པར་གསུངས། །ཞེས་བྱ་བ་ནི་དགོངས་པས་བཤད་པའོ། །དེ་ལ་འདི་
ནི་ཞེས་བྱ་བ་ནས། དམ་ཚིག་སྒྲུབ་པའི་མཆོག་བསྟན་པའི་ལེའུ་ཞེས་བྱ་བའི་བར་ནི་སྒྲ་ཇི་བཞིན་པས་བཤད་དོ། །ལེའུ་བཅུ་གཉིས་པའི་བཤད་པའོ།། ༈ དེ་ནས་བཅོམ་ལྡན་འདས་ཞེས་བྱ་བ་ནས། མཆོད་དེ་རྡོ་རྗེ་དབྱངས་འདི་གསུངས། །
ཞེས་པའི་བར་ནི་སྒྲ་ཇི་བཞིན་པས་བཤད་པའོ། །ཨེ་མའོ་སངས་རྒྱས་ཚུལ་རེ་བཟང༌། །ཞེས་བྱ་བ་ནས། ཨེ་མའོ་སྔགས་ཀྱི་ཚུལ་རེ་བརྟན། །ཞེས་བྱ་བའི་བར་ནི་དགོངས་པས་བཤད་པའོ། །མ་སྐྱེས་པ་ཡི་ཞེས་བྱ་བ་ནས། རབ་ཏུ་བཤད་ཅེས་བྱ་བའི་བར་

ནི་དགོངས་པ་མ་ཡིན་པས་བཤད་པའོ། །ཡིད་འོང་སྔགས་རྣམས་ཀུན་བསྡུས་པ། །ཞེས་བྱ་བ་ནས། བཟླས་པ་མ་ནིང་ཞེས་བྱའོ། །ཞེས་བྱ་བའི་བར་ནི་དགོངས་པས་བཤད་པའོ། །འདོད་ཆགས་དེ་ཉིད་ཅེས་བྱ་བ་ནས། ཇི་ལྟར་འདོད་པར་
བསྟེན་ན་འགྲུབ། །ཅེས་བྱ་བའི་བར་ནི་སྒྲ་ཇི་བཞིན་པས་བཤད་པའོ། །གཏི་མུག་དམ་ཚིག་ཅེས་བྱ་བ་ནས། གསོད་པའི་དོན་གྱིས་འགྲུབ་པར་འགྱུར། །ཞེས་བྱ་བའི་བར་ནི་དྲང་བའི་དོན་དང་། ངེས་པའི་དོན་དུ་བཤད་པའོ། །ཡེ་ཤེས་འཁོར་ལོ་ཅན་རྣམས་ཀྱི། །ཞེས་བྱ་བ་
ནས། བྱང་ཆུབ་བསྲུང་བའི་དོན་ཆེན་བྱ། །ཞེས་བྱ་བའི་བར་ནི་སྒྲ་ཇི་བཞིན་པས་བཤད་པའོ། །ནམ་མཁའ་རྡོ་རྗེ་དབུས་གནས་པ། །ཞེས་བྱ་བ་ནས། རྡོ་རྗེའི་སྔགས་རིན་པོ་ཆེ་རབ་ཏུ་སྣང་བར་བྱེད་པ་ཞེས་བྱ་བའི་ཏིང་ངེ་འཛིན་གྱི་བར་ནི་དགོངས་པས་བཤད་པའོ། །རྣམ་པའི་
མཆོག་རྣམས་ཞེས་བྱ་བ་ནས། ཆུ་ཡི་སྟེང་ནས་བཅག་པར་བྱ། །ཞེས་བྱ་བའི་བར་ནི་སྒྲ་ཇི་བཞིན་པས་བཤད་པའོ། །རྐང་པ་མཉམ་གཞག་ཅེས་བྱ་བ་ནས། རྡོ་རྗེ་རྒྱ་མཚོ་རྐང་པས་གནོན་པ་ཞེས་བྱ་བའི་ཏིང་ངེ་འཛིན་གྱི་བར་ནི་དགོངས་པས་བཤད་པའོ། །དབང་ཆེན་
དཀྱིལ་འཁོར་ཞེས་བྱ་བ་ནས། རྡོ་རྗེ་དམ་ཚིག་གནོད་མཛེས་རབ་ཏུ་འབྱུང་བ་ཞེས་བྱ་བའི་ཏིང་ངེ་འཛིན་གྱི་བར་ནི་སྒྲ་ཇི་བཞིན་པས་བཤད་པའོ། །འགོག་པ་ཁྲོ་བོའི་འཁོར་ལོ་ནི། །ཞེས་བྱ་བ་ནས། འགྲུབ་པར་འགྱུར་ཞེས་བྱ་བའི་བར་ནི་དྲང་བའི་དོན་དང༌། ངེས་པའི་
དོན་དུ་བཤད་པའོ། །ལེའུ་བཅུ་གསུམ་པའི་བཤད་པའོ།། ༈ ལེའུ་བཅུ་བཞི་པ་ལས་འཕྲེང་བའི་སྔགས་བཅུ་གསུམ་གྱི་ལས་བསྒྲུབ་པ་རྣམས་དང༌། དེ་ལས་གཞན་པའི་ལས་ཀྱི་ཚོགས་རྣམས་ནི་སྒྲ་ཇི་བཞིན་པས་བཤད་པའོ། །བར་བར་ན་ལ་ལ་

ནི་དགོངས་པས་བཤད་པ་ཡང་ཡོད་དོ། །དེ་བཞིན་དུ་ལེའུ་བཅོ་ལྔ་པ་དང་། ལེའུ་བཅུ་དྲུག་པ་དང་། ལེའུ་བཅུ་བདུན་པ་ལ་ནི་རྡོ་རྗེའི་ཚིག་ལ་ལ་ནི་དགོངས་པས་བཤད་པའོ། །ལ་ལ་ནི་དགོངས་པ་མ་ཡིན་པས་བཤད་པའོ། །ཁ་ཅིག་ནི་སྒྲ་ཇི་བཞིན་པས་༼
ཞེས་པ་ནི། རིག་པ་འཛིན་པའི་བུ་མོ་མཆོག། གསེར་གྱི་རྣ་ཆ་གཡོ་བ་རྣམས། །སྔགས་ཀྱི་རིག་པ་འདི་དང་ནི། །དམ་ཚིག་ལ་སོགས་པ་ཡིས་དགུག། ཅེས་པའི་འོག་དང༌། ཡང་ན་ཁྲོ་བོ་ཐམས་ཅད་ནི། །ཞེས་པ་གཉིས་ཀྱི་བར་གྱི། འགོག་པའི་རྡོ་རྗེ་རྒྱལ་པོ་ནི། །ཞེས་པ་བཞི་དགོངས་བཤད་དུ་མཛད་པའོ། །
དམ་ཚིག་ལ་སོགས་པ་ཡིས་དགུག། ཅེས་པ་བཤད་པའི་མཐར་འགྱུར་རྙིང་ལས་མ་བྱུང་ཡང༌། པ་ཚབ་དང༌། ཆག་འགྱུར་ལས། སྒྲ་ཇི་བཞིན་པའོ། །ཞེས་ལེའུ་འདིའི་འགོ་ནས། དེ་ཡན་ཆད་སྒྲ་ཇི་བཞིན་པར་བཤད་པ་ལེགས་སོ། །ཡང་པ་ཚབ་ཀྱི་འགྱུར་ལས། རྡོ་རྗེ་ཕུར་བུ་ཆེན་པོས་དེ་སྐད་ཅེས་
བཀའ་སྩལ་ཏོ། །ཞེས་པའི་མཐར་སྒྲ་ཇི་བཞིན་པའོ། །ཞེས་འབྱུང་ཞིང༌། དེ་ནས་ལེའུའི་མཚན་གྱི་བར་དགོངས་བཤད་དུ་བྱས་ཀྱང༌། འགྱུར་རྙིང་དང༌། ཆག་འགྱུར་ལས། ཕུར་བུ་ཆེན་པོས་བཀའ་སྩལ་ཏོའི་མཐར། སྒྲ་ཇི་བཞིན་པའོ། །ཞེས་པ་མེད་པར། སྔགས་ཀྱི་དེ་ཉིད་དོན་བསྡུས་པའོ། །
ཞེས་པའི་མཐར་སྒྲ་ཇི་བཞིན་པའོ། །ཞེས་དང༌། ལེའུའི་མཚན་དགོངས་བཤད་དུ་འབྱུང་བ་འགྱུར་ལེགས་སོ།། ༼བཤད་པའོ། །འགའ་འགའ་ནི་སྒྲ་ཇི་བཞིན་མ་ཡིན་པའོ། །ལ་ལ་ནི་དྲང་བ་དང་ངེས་པའི་དོན་ཏེ། ༼དུ་བཤད་པ་ཅི་རིགས་སུ་ཡོད་དོ། །བཅོ་ལྔ་པ་ལ་རྒྱས་
བཤད་དུ་མིང་འདོགས་གསལ་བར་བྱུང་བ་ལ་དགོངས་བཤད་ཡིན་མིན་གཉིས་ཙམ་བྱུང་ཡང་སྒྲ་ཇི་བཞིན་པ་མང་ངོ༌། །བཅུ་དྲུག་པ་ལ་སྒྲ་ཇི་བཞིན་པ་ཡིན་མིན་གཉིས་བྱུང་ངོ༌། །བཅུ་བདུན་པ་ལ་དགོངས་མིན་དང་སྒྲ་ཇི་བཞིན་པ་དང་ཚུལ་བཞིར་བཤད་པ་གཅིག་བྱུང་ངོ༌། །དེ་ལྟར་གསུམ་ལ་རྒྱས་བཤད་

ནས་དྲང་ངེས་ཀྱི་བཤད་པ་གསལ་བར་མ་བྱུང་ཡང༌། བཅུ་བདུན་པའི་ཡིག་སྤྱི་གཉིས་དྲང་དོན་དང་སྦས་མཐར་གཉིས་ངེས་དོན་ཡིན་པ་ལ་དགོངས་ནས་བསྡུས་དོན་དུ་དྲང་བ་དང་ངེས་པའི་དོན་ཏོ། །ཞེས་གསུངས་སོ།། ༈ དེ་ལྟར་འདུས་
པའི་མདོའི་ཚིག་དེ་དག་ནི་བཅོམ་ལྡན་འདས་ཀྱིས་བཤད་པའི་རྒྱུད་ཡེ་ཤེས་རྡོ་རྗེ་ཀུན་ལས་བཏུས་པ་ལས་མཐའ་རྣམ་པ་དྲུག་གིས་བསྟན་ཏེ། དགོངས་པས་གསུངས་པ་དང༌། དགོངས་པ་མ་ཡིན་པས་གསུངས་པ་དང༌། དྲང་བའི་དོན་
དུ་གསུངས་པ་དང༌། ངེས་པའི་དོན་དུ་གསུངས་པ་དང༌། སྒྲ་ཇི་བཞིན་པ་དང༌། སྒྲ་ཇི་བཞིན་མ་ཡིན་པ་སྟེ། རྣལ་འབྱོར་གྱི་རྒྱུད་འདུས་པའི་རྩ་རྒྱུད་ནི་མཐའ་རྣམ་པ་འདི་དྲུག་ཏུ་ངེས་པ་ཡིན་ནོ།། ༈ སྔར་བཤད་པའི་རིམ་པ་འདི་ཉིད་ཀྱིས་ན་
བཞུགས་པའི་ཚིག་ནས་བརྩམས་ཏེ། མཐའ་རྣམ་པ་དྲུག་ཏུ་བཤད་པ་དང༌། ཚུལ་རྣམ་པ་བཞིར་བཤད་པ་འདིས་གསང་བ་འདུས་པའི་དོན་ལ་རྡོ་རྗེ་འཆང་གིས་རྒྱས་བཏབ་པ་ཡིན་ལ་སྒོ་གཉིས་ཀྱིས་རྒྱས་བཏབ་པའི་དོན་དེ་མ་རྟོགས་པར་ཇི་བཞིན་
པར་བཤད་པའི་སྒྲའི་དོན་ཙམ་ལ་བརྟེན་ཏེ་གཟུགས་སྒྲ་ལ་སོགས་པའི་ཡུལ་རྣམས་ལ་ཆགས་པའི་སེམས་ཅན་རྣམས་སྲོག་གཅོད་སོགས་འགལ་བ་དང༌། མ་སྲིང་སོགས་ལ་བགྲོད་པའི་ཤིན་ཏུ་རྨད་དུ་གྱུར་པ་ཏེ། ཤིན་ཏུ་ངོ་ཚ་བའི་བྱ་བ་བྱེད་
པས་ངན་འགྲོར་འགྲོ་བའི་ལས་ཀྱི་དབང་དུ་འགྱུར་རོ།། ༈ དེ་ལྟར་བཤད་པར་དེ་ཡང་བཅོམ་ལྡན་འདས་ཀྱིས་དགོངས་པ་ལུང་བསྟན་པའི་རྒྱུད་ལས་ཇི་སྐད་དུ་བཤད་པ་སྟེ། གསང་བའི་བདག་པོ་ཞེས་བོས་ནས་གཞུང་ཉུང་ལ་དོན་རྒྱས་

པའི། །སངས་རྒྱས་སུ་འཁྲིད་པའི་ཚུལ་ཆེན་ཏེ་མཆོག་འདུས་པ་འདི་ནི་རྙེད་པར་གྱུར་ནས། །སྒྲ་ཇི་བཞིན་པའི་དོན་ཙམ་ཞིག་ནི་རྙེད་པ་བཟུང་བས། །ཏེ་ནས། བག་མེད་དུ་འཇུག་པ། དེ་བས་ན་ངན་འགྲོར་འཁྲིད་པའི། ལམ་ངན་པ་དག་ཏུ་ལྟུང་ངོ༌། །
རྒྱུད་དོན་མི་ཤེས་པ་དང་ཡོན་ཏན་གྱི་ཆོས་མ་ཐོབ་བཞིན་དུ་ཤེས་པ་དང༌། ཐོབ་པར་མངོན་པའི་ང་རྒྱལ་བྱེད་པ་ལ་རྟག་ཏུ་དགའ་བས། །རབ་ཏུ་དགའ་བ་སྟེ་གཟེངས་མཐོ་བ་དང་ལྡན་པ་ཡིས། །དོན་གྱི་རྣལ་འབྱོར་པ་ནི་བདག་ཅག་གོ། ཅེས་སྨྲ་ཞིང་། །ཆོས་བྱེད་པ་
ནི་གཡོ་དང་སྒྱུ་ཡིས་ནི་བྱེད་པར་འགྱུར་རོ། །དེ་འདྲ་དེས་ནི་འདུས་པའི་དོན་མི་ཤེས་པར། །ཤེས་པ་ལྟར་བཅོས་ནས་འདུས་པར་གསུངས་པའི་སྲོག་གཅོད་དང་འདོད་པ་བསྟེན་པ་སོགས་ཀྱི། དམ་ཚིག་ལ་སོགས་པ་ལ་སྤྱོད་པར་བྱེད་ལ། །སྣོད་མིན་ལ་རྒྱུད་དོན་
གསང་བ་བསྲུང་བར་མི་བྱེད་ཅིང༌། །ཐམས་ཅད་དུ་སྟེ་གར་བབ་བབ་ཏུ་ནི་སྔགས་ཀྱི་ལམ་རབ་ཏུ་སྟོན། །པར་བྱེད་དོ། །མངོན་སུམ་དང་ལ་ཀོག་ཏུ་སངས་རྒྱས་དང་འདྲ་བ་ཡི། །སློབ་དཔོན་ལ་སྨོད་ཅིང་བཀུར་བར་མི་བྱེད་དོ། །སྐད་ཅིག་གིས་ནི་ཁོང་
ཁྲོ་ཞིང༌། །དེ་བཞིན་སྐད་ཅིག་གིས་རྗེས་སུ་ཆགས། །པས་ཡིད་སྡང་བ་དང་ཆགས་པའི་དབང་དུ་འགྱུར་རོ། །མ་དང་སྲིང་མོ་བུ་མོ་སྟེ། །བགྲོད་པར་བྱ་བ་མིན་པ་ལ་ནི་འགྲོ་བ་དང༌། །ཕ་མ་གསོད་ཅིང་དེ་བཞིན་དུ། །སྲོག་ཆགས་གཞན་རྣམས་ཀྱང་གསོད་
པར་བྱེད་པ་དང༌། །དེ་བཞིན་དུ་རྫུན་གྱི་ཚིག་སྨྲ་ཞིང་། །ཁྱད་པར་དུ་ཡང་རྐུ་བར་བྱེད། །གཞན་གྱི་ཆུང་མའི་ཐད་དུ་འགྲོ་ཞིང༌། །སྨད་པ་གཞན་བཤང་གཅི་ལ་སོགས་པ་ཟ་བ་ཡང་བྱེད་པར་འགྱུར་རོ། །ཟུང་འཇུག་གི་དེ་ཉིད་ཡེ་ཤེས་འབྱུང་བ་ཡི། །

ངེས་དོན་གྱི་དམ་ཚིག་རྣམས་ནི་སྒྲ་ཇི་བཞིན་པ་ཙམ་ལ་བརྟེན་པ་དེས་མི་ཤེས་སོ། །ཉེས་པ་སྟེ་མི་རིགས་པ་ཅུང་ཟད་ཙམ་བྱས་པ་ལ་ཡང༌། །གསད་ལས་སོགས་ཀྱི་མངོན་སྤྱོད་དག་ནི་བྱེད་པར་འགྱུར་ལ། །རིམ་གཉིས་ཀྱི་
རྣལ་འབྱོར་ལ་རབ་ཏུ་སྦྱོར་བ་དམན་པ་ཡི། །སྔགས་པ་རྣམས་ཀྱིས་ནི་དངོས་གྲུབ་འགྲུབ་པར་མི་འགྱུར་རོ། །རྟག་ཏུ་ནང་རིག་པའི་སྡེ་སྣོད་ལས་ཕྱི་རོལ་ཏུ་གྱུར་པའི་བསྟན་བཅོས་ལ་དགའ། །ཞིང་། བསྟན་བཅོས་དེ་ཡི་རབ་ཏུ་
སྦྱོར་བ་ལ་མཁས་པ་ཙམ་དང༌། །རང་གི་གསང་སྔགས་ཀྱི་དམ་ཚིག་བསྲུང་བ་ཡོངས་སུ་སྤངས་ཏེ། །ལྕགས་ཀྱུ་མེད་པའི་གླང་པོ་ཆེ་བཞིན་དུ་སྤྱོད། །པར་བྱེད་དོ་སྔགས་བཟླས་པ་དང་ལྷའི་རྣལ་འབྱོར་གྱི་ཕྱག་རྒྱའི་སྦྱོར་བ་ཡིས། །
བཟའ་བཏུང་དང་ཟང་ཟིང་གཞན་གྱི་འཚོ་བ་དག་ནི་དེས་སྒྲུབ་པར་བྱེད་དོ། །ཁྱིམ་གང་དུ་བཤད་ན་རྙེད་པ་དང་བཀུར་སྟི་འཐོབ་པར་འགྱུར་བདེར། །གསང་སྔགས་ཀྱི་དམ་པའི་ཆོས་ནི་འཆད་པར་འགྱུར་རོ། །སྔགས་པར་ཁས་འཆེ་བའི་མ་འོངས་༼
བསྔགས་འོས་བསྔགས་བསྟོད་ལས། མ་འོངས་པ་ཡི་འཇིགས་པ་དག། དེ་ཉིད་ནས་ནི་བྱུང་ཟིན་ཏོ། །ཞེས་གསུངས་པ་ལྟར། རྒྱུད་ལས་མ་འོངས་པའི་ཉེས་དམིགས་ལུང་བསྟན་པ་རྣམས་ད་ལྟའི་སྔགས་པར་ཁས་འཆེ་བ་ཕལ་མོ་ཆེ་ལ་ཤིན་ཏུ་བདོ་བའི་དུས་སུ་སྣང་བས་བདག་ལེགས་
སུ་འདོད་པ་རྣམས་ཀྱིས་བག་ཡོད་པར་བྱོས་ཤིག། ༼པའི་གང་ཟག་དེ་རྣམས་གཟུང་བར་བྱ་བའི་ཕྱིར་དུ། །གསང་བ་འདུས་པའི་དོན་རྒྱས་བཏབ་པ་རྣམས་དགོངས་པ་ལུང་སྟོན་གྱིས་བཤད་པ་ཡིན་ནོ། །ཞེས་བཤད་པ་སྟེ།། ༈ ལེའུ་རེ་རེའི་

གཞུང་འཆད་ཚུལ་འདིས་བཤད་ཅེས་པ་དང༌། ལེའུ་རེ་རེས་དོན་འདི་སྟོན་ཞེས་པ་འདི་ནི་བསྡུས་པའི་དོན་གཉིས་བསྟན་པ་ཡིན་ནོ།། ༈ དེ་ལྟར་བསྡུས་པའི་དོན་གཉིས་བསྟན་ཟིན་ནས། ད་ནི་གཞུང་སོ་སོའི་ཡན་ལག་སྟེ་ཆ་ཤས་སོ་སོའི་གི་
དོན་རྣམ་པར་དབྱེ་བའི་ཕྱིར་རྒྱུད་ཀྱི་ཚིག་དོན་བཤད་པ་ལ་འཇུག་པར་བྱ་སྟེ།  ༈ འདུས་པ་འདིར་རྒྱུད་སྡུད་པར་བྱེད་པར་དབང་བསྐུར་བ་འཕགས་པ་ཕྱག་ན་རྡོ་རྗེས་སྟོན་པ་ལས་རྒྱུད་ཇི་སྐད་དུ་ཐོས་པ་རྣམས་ཐུགས་ལ་བཞག་ནས་
མ་འོངས་པའི་གདུལ་བྱ་རྣམས་ལ་བསྟན་པར་བྱ་པའི་ཕྱིར། འདི་སྐད་བདག་གིས་ཐོས་པ། ཞེས་བྱ་བ་ལ་སོགས་པ་གསུངས་པ་ཡིན་ཏེ། ༈ འདི་སྐད་ཅེས་བྱ་བ་ནི་འདུས་པའི་རྒྱུད་ཀྱི་དོན་མ་ལུས་པ་འོག་ནས་འབྱུང་བ་འདི་ཁོ་ན་སྐད་དུ་
ཐོས་པར་སྟོན་པའི་ཚིག་གི་ཕྲད་དོ། །བདག་གིས་ཐོས་ཞེས་བྱ་བ་ནི། སྡུད་པ་པོ་བདག་ཉིད་ཀྱིས་སྟོན་པ་ལས་མངོན་སུམ་དུ་ཐོས་ཀྱི་སྟོན་པ་ལས་གཞན་པའི་སློབ་མ་དག་ལས་གཅིག་ནས་གཅིག་ཏུ་བརྒྱུད་པ་མ་ཡིན་པའོ་དང་༼
སམ་བྷུ་ཊ་ལས་འདི་སྐད་ཅེས་བྱ་བའི་ཚིག་གི་ཕྲད་ནི་དེ་སྐད་ཅེས་གསུངས་ནས་ཞེས་བྱ་བའི་མཐར་ཐུག་པའི་རྒྱུད་ཀྱི་ཚོགས་ལ་སྙེགས་སོ། །ཞེས་སོ། ༼ཞེས་བྱ་བ་ནི་ཐོས་པའི་ཤེས་རབ་ཀྱིས་ཐོས་པ་ཡིན་གྱི་དོན་ཐམས་ཅད་མངོན་དུ་གྱུར་པའི་སྒོ་ནས་རྟོགས་པ༽ནི་མ་ཡིན་
པ་སྟེ་སམ་བྷུ་ཊ་ལས་ཀྱང་། བདག་ཉིད་ཀྱི་ཐོས་པའི་ཤེས་རབ་ཀྱིས་ཐོས་པ་ཡིན་གྱི་རྟོགས་པ་ནི་མ་ཡིན་ནོ། །བཅོམ་ལྡན་འདས་རྟོགས་པའི་སྐྱོན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། སྡུད་པར་བྱེད་པ་དང་འཆད་པ་པོ་དག་དབྱེར་མེད་པར་འགྱུར་རོ། །ཞེས་སྟོན་པ་དང༌། སྡུད་

པ་པོ་རྒྱུད་གཞན་པ་ལྟར་བཤད་པའོ། །དུས་གཅིག་ཅེས་པ་ནི་དུས་གཅིག་གི་ཚེ་ན་འདུས་པ་འདི་ཐོས་ལ་དུས་གཞན་དུ་ནི་རྒྱུད་གཞན་དག་ཐོས་པའོ། །ཡང་ན་ལན་ཅིག་གི་ཚེ་འདི་ཐོས་ཀྱི་དུས་གཞན་དུ་ནི་འདི་མ་ཐོས་པའོ། །ཡང་ན་
དུས་གཅིག་སྟེ། སྐད་ཅིག་མ་གཅིག་ལ་འདི་ཐོས་པའོ། །ཞེས་པ་སྟེ། གསུམ་པོ་འདི་དག་གི་དང་པོས་ནི་སྡུད་པ་པོ་བདག་ཉིད་ཐོས་པ་མང་བ་དང་གཉིས་པས་རྒྱུད་རྙེད་པར་དཀའ་བ་དང་གསུམ་པས་ཤེས་རབ་ཕུལ་དུ་བྱུང་བ་ཡིན་པར་རབ་ཏུ་སྟོན་
ཏོ། །ཁྱོད་ཀྱིས་ཐོས་ན་སྟོན་པ་གང་ལས་ཐོས། གནས་གང་དུ་ཐོས། འཁོར་གང་དང་ལྷན་ཅིག་ཏུ་ཐོས་ཞེས་པ་ལ་རྒྱུད་གླེང་བའི་གཞི་སྟེ་རྒྱུད་འབྱུང་བའི་རྒྱུད་གསུམ་པོ་བསྟན་པའི་ཕྱིར། བཅོམ་ལྡན་འདས་ཞེས་བྱ་བ་ལ་སོགས་པ་སྟོན་པ་དང་གནས་༼
སམ་བྷུ་ཊ་ལས་ཀྱང༌། བཅོམ་ལྡན་འདས་ཀྱིས་གང་ཅུང་ཟད་གསུངས་པ་དེ་བདག་གིས་གཅིག་ན་ཞེས་བྱ་བ་ནི་དུས་ཉིད་ལའོ། །གཅིག་ན་ཞེས་བྱ་བ་ནི། སྐད་ཅིག་མའོ་ཞེས་གསུངས་ཏེ། དུས་ཉིད་ལ་ཞེས་པ་ནི་གཅིག་ནའི་བཤད་པ་སྔ་མ་གཉིས་སོ། །༽དང་འཁོར་གསུངས་ཏེ། བཅོམ་ལྡན་
འདས་ཞེས་པས་ནི་རྒྱུད་ཀྱི་སྟོན་པ་ཕུན་སུམ་ཚོགས་པ་བསྟན་པ་ཡིན་ཏེ། བྷ་ག་ཝན་ཞེས་པའི་བྷ་ག་ནི་སྐལ་བ་དང༌། ཝན་ནི་ལྡན་པ་ཡིན་པས་སྐལ་བ་ཕུན་སུམ་ཚོགས་པ་དྲུག་དང་ལྡན་པ་ཉིད་ཀྱི་ཕྱིར་ན་སྐལ་ལྡན་ཏེ། འདས་ཞེས་པ་ནི་བྷ་ག་ཝན་ཞེས་པའི་འཇིག་རྟེན་པའི་ལྷ་ཆེན་
པོ་རྣམས་ལ་ཡང་འཇུག་པས་དེ་དག་ལས་འདས་པར་བསྟན་པའི་ཕྱིར་དུ་སྔོན་གྱི་ལོ་ཆེན་རྣམས་ཀྱིས་བསྣན་པའོ། །དང༌། ༼སྐལ་བ་དྲུག་ནི་སམ་བྷུ་ཊ་ལས། དབང་ཕྱུག་དང་ནི་གཟུགས་བཟང་དང༌། །དཔལ་དང་གྲགས་དང་ཡེ་ཤེས་དང༌། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་

ལ་སྐལ་ཞེས་བྱ། །ཞེས་ཕུན་སུམ་ཚོགས་པ་དྲུག་ལ་སྐལ་བར་གསུང་ཞིང་། ལྡན་པའི་དོན་དེ་དྲུག་མངའ་བ་ལ་བཤད་དོ། །དེ་ལ་དང་པོ་ནི་སྒྲིབ་པ་ཐམས་ཅད་སྤངས་ཏེ། གཞན་ལ་རག་མ་ལུས་པའོ། །གཉིས་པ་ནི། དཔེ་མེད་པའི་མཚན་དཔེས་བརྒྱན་པའོ། །གསུམ་པ་ནི་འཁོར་འདས་ཀྱི་ཕུན་ཚོགས་འདོད་པ་རྣམས་ཀྱིས་
བསྟེན་བྱའོ། །བཞི་པ་ནི། ཡོན་ཏན་གྱི་གཞིར་གྱུར་པས་ཕྱོགས་བཅུ་ཀུན་ཏུ་སྙན་པས་ཁྱབ་པའོ། །ལྔ་པ་ནི་ཤེས་བྱ་ཐམས་ཅད་ལ་དུས་ཐམས་ཅད་དུ་ཆགས་ཐོགས་མེད་པར་ཡེ་ཤེས་འཇུག་པའོ། །དྲུག་པ་ནི་སེམས་ཅན་གྱི་དོན་མཛད་པའི་བརྩོན་འགྲུས་སོ། །༽ཡང་བྷ་ག་ལ་ངེས་ཚིག་གིས་ཚུལ་གྱིས་བྷ་ག་
ནི་བཅོམ་པ་སྟེ་མི་མཐུན་པའི་ཕྱོགས་སྒྲིབ་གཉིས་དང་ཉོན་མོངས་པའི་ཀུན་ནས་ཉོན་མོངས་པ་སོགས་གསུམ་དང༌། ཕུང་པོའི་བདུད་སོགས་བཞི་མ་ལུས་པར་བཅོམ་པ་དང་བཅོམ་པ་དེ་འདི་ལ་ལྡན་པས་ན། བཅོམ་ལྡན་འདས་ཏེ་སྟོན་པ་དེ་ལས་ཐོས་སོ། །དེ་བཞིན་གཤེགས་
པ་ཐམས་ཅད་ཅེས་བྱ་བ་ལ་སོགས་པས་ནི་གང་དུ་ཐོས་པའི་གནས་ཕུན་སུམ་ཚོགས་པ་བསྟན་པ་ཡིན་ཏེ། ཡུལ་དེ་བཞིན་ཉིད་ཇི་ལྟ་བ་དེ་བཞིན་དུ་ཡུལ་ཅན་གྱི་ཡེ་ཤེས་གཤེགས་པས་ན་དེ་བཞིན་གཤེགས་པའོ། །དེ་བཞིན་གཤེགས་པ་ཡང་ཡིན་ལ་ཐམས་
ཅད་ཀྱང་ཡིན་པས་ན་དེ་བཞིན་གཤེགས་པ་ཐམས་ཅད་དེ་སྟོན་པ་གཅིག་པུ་དེ་ལ་དེ་བཞིན་གཤེགས་པ་ཐམས་ཅད་ཅེས་ཟེར་བའི་རྒྱུ་མཚན་ནི་བཅོམ་ལྡན་འདས་རྡོ་རྗེ་འཆང་དེ་ཉིད་ནི་དེ་བཞིན་གཤེགས་པ་ཐམས་ཅད་ཀྱི་བདག་ཉིད་ཡིན་པའི་ཕྱིར་རོ། །དེ་བཞིན་
གཤེགས་པ་ཐམས་ཅད་ཀྱི་བདག་ཉིད་ཡིན་པ་དེ་བས་ན་དེ་བཞིན་གཤེགས་པ་ཐམས་ཅད་ཀྱང་ཡིན་ལ། སྐུ་དང་གསུང་དང་ཐུགས་ཀྱི་སྙིང་པོ་ཡང་ཡིན་པས་ན། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་སྟེ། རྡོ་རྗེ་འཆང་ཆེན་པོའོ། །

རྡོ་རྗེ་འཆང་དེའི་རྡོ་རྗེ་བཙུན་མོ་ནི་རྡོ་རྗེ་འཆང་ལ་བདེ་ཆེན་སྟེར་བའི་ཤེས་རབ་ཀྱི་དམིགས་པ་སྟོང་ཉིད་སྟེ། དེ་ཉིད་ལ་དམིགས་པས་ནི་ཉོན་མོངས་པ་བག་ཆགས་དང་བཅས་པ་རྣམས་འཇོམས་པས་ན། བྷ་ག་སྟེ་བཙུན་མོ་དང་བྷ་ག་གཉིས་སྐབས་འདིར་
གཞི་མཐུན་དུ་བསྡུའོ། །དེ་མཚོན་པའི་བྷ་གའི་དབྱིབས་ཅན་གྱི་ཆོས་འབྱུང་དེར་བཞུགས་པ་ནི་བཙུན་མོ་དང་མཉམ་པར་སྦྱོར་བའི་འཁོར་ལོས་སྒྱུར་བའི་ཆ་ལུགས་ཀྱིས་གནས་པར་མཛད་པ་སྟེ་གནས་དེར་ཐོས་སོ། །འདི་ནི་སྔོན་འབྱུང་གི་རྣམ་འཕྲུལ་ལྟར་བཤད་པའོ། །སམ་བྷུ་ཊ་ལས་ཀྱང་། དེ་
བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྣམས་དང༌། དེ་རྣམས་ཀྱི་སྙིང་པོ་དང༌། དེ་ཉིད་ཀྱི་རྡོ་རྗེ་དང༌། དེ་ཉིད་ཀྱི་བཙུན་མོ་དང༌། དེའི་བྷ་ག་དེ་ལ་བཞུགས་སོ། །ཞེས་གསུངས་པས་འདིར་བཤད་པ་བཞིན། དེ་བཞིན་གཤེགས་པ་མན་ཆད་གནས་ཀྱི་ཁྱད་པར་དུ་སྦྱར་རྒྱུ་ཡིན་གྱི། 
བོད་ཁ་ཅིག་དེ་བཀག་ནས་སྟོན་པའི་ཁྱད་པར་ལ་ཡར་སྦྱོར་བ་ནི་དོན་མ་རྟོགས་པའོ། །ཡང་དེ་ཉིད་ལས། གང་གི་ཆོས་ཀྱི་འབྱུང་གནས་ལ་གང་གི་ཚེ་བཅོམ་ལྡན་འདས་བཞུགས་པ་དེའི་ཚེ་བདག་གིས་ཐོས་པའོ། །འདི་ལྟ་སྟེ། ཤེས་རབ་ཀྱི་དབང་གིས་ཉོན་མོངས་པ་དང་ཉེ་བའི་ཉོན་མོངས་པ་འཇོམས་པ་དེའི་ཕྱིར་ཤེས་རབ་
བྷ་གར་གསུངས་ཏེ་ཞེས་གསུངས་སོ་འོ།། ༈ དེ་ཉིད་རྗེས་འཇུག་གི་ཉམས་ལེན་ལྟར་བཤད་ན་འདི་སྐད་དུ་སྟོན་པ་ཡིན་ཏེ། ལྷག་མོས་འོད་གསལ་དུ་བསྡུས་པའི་དེ་བཞིན་ཉིད་དང༌། ཟླ་ཉི་པདྨ་གསུམ་འདྲེས་པ་ལས་བྱུང་བའི་ཟླ་བའི་དཀྱིལ་འཁོར་དང་། 
ས་བོན་ཡི་གེ་འབྲུ་གསུམ་དང་སྐབས་གང་ཡིན་གྱི་ཕྱག་མཚན་དང་སྐབས་གང་ཡིན་གྱི་སྐུ་རྫོགས་པ་ལས་བྱང་ཆུབ་པ་ལྔའི་རིམ་གྱིས་བྱུང་ནས། བཅོམ་ལྡན་འདས་ཟླ་བའི་དཀྱིལ་འཁོར་གྱི་སྟེང་ན་རྒྱུད་དང་སྒྲུབ་ཐབས་ལས་ཇི་སྐད་དུ་བཤད་པའི་གཞལ་

ཡས་ཁང་གི་ནང་ན་བཞུགས་པའོ་ཞེས་བྱ་བའི་རྣལ་འབྱོར་དང་རྗེས་སུ་རྣལ་འབྱོར་གཉིས་བསྟན་པ་ནི་ཡི་གེའི་དོན་ཏེ་ཚིག་གི་དོན་གྱི་ཐོབ་ཚོད་བཤད་པའོ་ཏོ། །ཚོགས་པ་ལ་ཏེ་ཐུན་མོང་དུ་བཤད་པར་བྱ་བའོ།། ༈ ད་ནི་སྟོན་པ་དང་སྡུད་པ་པོ་རྒྱུད་གཅིག་ཏུ་བསྟན་
ནས་སྤྱིའི་དོན་བཤད་པ་ནི། གླེང་གཞིའི་སྐབས་འདིར་སློབ་མས་སློབ་དཔོན་ལ་གསོལ་བ། དགོས་པའམ་དགོངས་པ་གང་གིས་ན་བཀའ་སྡུད་པར་༼དེ་ལྟར་ཡིག་དོན་གྱི་སྒོ་ནས་སྟོན་པ་དང༌། སྡུད་པ་པོ་རྒྱུད་ཐ་དད་པའི་ཚུལ་དུ་བཤད་པ་འདི་ནི་ཁ་སྦྱོར་གྱི་རྒྱུད་དང་མཐུན་ནོ། །
༼བྱེད་པས་དེ་བཞིན་གཤེགས་པ་ཐམས་ཅད་ཀྱི་གསུང་རབ་བསྡུས་པ་རྣམས་ལ་འདི་སྐད་བདག་གིས་ཏེ་ཨེ་ཝཾ་མ་ཡ་ཞེས་པ་ཁོ་ན་སྟོན་པར་བྱེད། ཅི་ཞིག་དགོས་ཏེ་མི་དགོས་ཏེ། ཨི་དཾ་མ་ཡ་འདི་དག་བདག་གིས་ཞེའམ་ཨི་ཡཾ་མ་ཡ་འདི་
བདག་གིས་ཞེས་བྱ་བ་དང་ལ་སྩོགས་པ་ཨ་ཡཾ་མ་ཡ་ཞེས་པས་ཀྱང་སྟོན་པ་ལས་ཆོས་འདི་བདག་གིས་ཐོས་ཞེས་པའི་དོན་སྟོན་པར་ནུས་པ་ཉིད་ཡིན་པའི་ཕྱིར་རོ་ཞེ་ན་ནོ།། ༈ དེའི་ལན་སྨྲས་པ་དང་པོར་ཨེ་ཝཾ་སྟོན་པ་ནི་དེ་བཞིན་གཤེགས་པ་
ཐམས་ཅད་ཀྱི་བརྡར་གྱུར་པ་སྟེ་སངས་རྒྱས་ཉིད་ཀྱིས་ཡི་གེ་དེ་གཉིས་ཀྱི་བརྡ་ཐོག་མར་མཛད་པ་ཡིན་ལ། དེ་ཡང་དེ་གཉིས་ཀྱིས་ཤེས་རབ་དང་ཐབས་སྟོན་པ་སྟེ་མཚོན་པར་བྱེད་པ་ཉིད་ཀྱིས་ནའོ། །དེའི་དོན་ནི་ཨེ་ཝཾ་གྱིས་ཐབས་ཤེས་ཁྱད་པར་ཅན་མཚོན་པ་འདྲ་བ། 
ཨི་དཾ་སོགས་ལ་མེད་ཅེས་པའོ། །གསུང་རབ་ཀྱི་དང་པོར་བདག་གིས་ཐོས་པ་ཞེས་སོགས་སྟོན་པ་ན་ཨེ་ཝཾ་ཉིད་ངེས་པར་བརྗོད་དགོས་ཀྱི་ཨི་དཾ་སོགས་མི་བརྗོད་དོ་སོ།། ༈ སློབ་མས་གསོལ་བ། གལ་ཏེ་ཐོག་མར་སྨོས་པའི། ཨེ་ཝཾ་དེ་བཞིན་གཤེགས་

པའི་བརྡ་ཡིན་པ་དེ་ལྟ་ན་ནི་འདི་སྐད་སོགས་སྨྲ་བ་པོ་སྟོན་པ་ཉིད་ཡིན་པས་འདི་སྐད་སོགས་རྒྱུད་སྡུད་པར་བྱེད་པའི་ཚིག་མིན་མེད་པར་ཤེས་པར་བྱའོ། །སྡུད་པ་པོའི་ཚིག་མིན་པ་དེས་ན་བདག་གིས་ཐོས་ཞེས་བྱ་བ་ལ་སོགས་པ་ལ། 
འདི་ལ་འདིས་ཐོས་ཞེས་པའི་ཚིག་འབྲེལ་བ་མེད་པར་འགྱུར་རོ་ཞེ་ན།། ༈ དེའི་ལན་༼སྡུད་པར་བྱེད་པའི་མིན་པར་ཤེས་པར་བྱ་སྟེ་ཟེར། ༽སྨྲས་པ་དེ་ནི་བདེན་ཏེ་འདིར་སྡུད་པར་བྱེད་པ་ནི་མེད་དོ། །༼ཞེས་པའི་དོན་འདྲི་བ་པོས་སྟོན་པ་དང་སྡུད་པ་པོ་གཉིས་
རྒྱུད་ཐ་དད་དུ་བཟུང་ནས་། ཐོག་མའི་ཨེ་ཝཾ་སངས་རྒྱས་ཀྱི་གསུང་ཡིན་ན། སངས་རྒྱས་ལས་རྒྱུད་ཐ་དད་པའི་སྡུད་པ་པོའི་ཚིག་མ་ཡིན་པར་འགྱུར་རོ་ཞེས་པ་དེ་ནི་བདེན་ཏེ། འདུས་པ་འདིར་སངས་རྒྱས་ལས་རྒྱུད་ཐ་དད་པའི་རྒྱུད་སྡུད་པར་བྱེད་པ་ནི་མེད་དོ་ཞེས་པའོ། །སཾ་བྷུ་ཊ་ལས་ཀྱང༌། ཡང་ན་རྟོགས་པ་ཉིད་ནི་
གདུལ་བྱའི་སྐྱེ་བོའི་དབང་དུ་མཛད་ནས་འཆད་པ་པོ་ཉིད། སྡུད་པར་བྱེད་པ་ཡིན་ཏེ། ཞེས་ཡང་ན་རྒྱུད་དོན་ཐམས་ཅད་མངོན་གྱུར་དུ་རྟོགས་པ་དང་འཆད་པ་པོ་ཉིད་ཀྱིས་སྡུད་པ་པོ་གདུལ་བྱའི་དོན་དུ་སྤྲུལ་བར་བཤད་དོ། །དེས་ན་སྡུད་པ་པོ་མཚན་ཉིད་པ་མེད་པར་འདོད་པ་མི་འཐད་དོ། །དེ་ལྟ་ན་འཁོར་མཚན་ཉིད་
པ་ཡང་མེད་པར་འགྱུར་བས་རྒྱུད་སྟོན་པ་པོ་ཡང་མཚན་ཉིད་པ་མེད་པར་འགྱུར་བ་དང༌། སྟོན་པའི་གསུང་དང་སྡུད་པ་པོའི་གསུང་གི་རྣམ་དབྱེ་མཛད་པ་ཡང་མི་འཐད་པར་འགྱུར་བའི་ཕྱིར་རོ། །གཞན་ཡང་མདོ་སྡེའི་ཕྱོགས་ནས་བཅོམ་ལྡན་འདས་མྱ་ངན་ལས་འདས་པའི་རྗེས་སུ་སྡེ་སྣོད་གསུམ་གྱི་བསྡུ་བ་
མཛད་པར་གསུངས་པ་བཞིན་དུ། འདུས་པ་སོགས་ལ་ཡང་དེ་ལྟར་འདོད་པ་ནི་ཤིན་ཏུ་མི་རིགས་ཏེ། དེ་ལྟ་ཡིན་ན་དགོངས་པ་ལུང་སྟོན་དང་རྡོ་རྗེ་འཕྲེང་བ་སོགས་བཀའ་བསྡུ་བ་པོས་བསྡུས་ཟིན་པའི་རྒྱུད་རྣམས་ལས་སྟོན་པ་ཉིད་ཀྱིས་གླེང་གཞིའི་བཤད་པ་སོགས་མཛད་པ་མི་རིགས་པའི་ཕྱིར་རོ། ། 

༈ སློབ་མས་གསོལ་བ་སྟོན་པ་ལས་སྡུད་པ་པོ་རྒྱུད་ཐ་དད་པ་མེད་པ་འོ་ན་བཙུན་པ་ཀུན་དགའ་བོ་དང་ལ་སོགས་པས་ཕྱག་ན་རྡོ་རྗེ་དང་རྒྱུད་ཐ་དད་པའི་སྡུད་པར་བྱེད་པར་ཅིའི་ཕྱིར་འཇིག་རྟེན་དུ་གྲགས་ཤེ་ན།། ༈ ལན་སྨྲས་
པ་ཀུན་དགའ་བོ་ནི་བླ་མེད་ཀྱི་ཐེག་པ་འདིར་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་སྟེ། སྡུད་པ་པོ་ཕྱག་ན་རྡོ་རྗེ་ཡིན་ལ། སྟོན་པ་རྡོ་རྗེ་འཆང་ཆེན་པོ་ཡང་ཕྱག་རྡོར་དེ་ཉིད་ལས་རྒྱུད་གཞན་མ་ཡིན་ཏེ། གཞན་དུ་ཀུན་དགའ་བོ་ཉན་ཐོས་
དང་། ཕྱག་རྡོར་བྱང་སེམས་སློབ་པ་ཡིན་ན་མདོ་སྡེ་ལ་སོགས་པ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་འདི་དག་དང་རྡོ་རྗེ་ཐེག་པའི་གསུང་རབ་རྣམས་དེ་བཞིན་གཤེགས་པ་ལས་ཕྱག་ན་རྡོ་རྗེས་ཐོས་ནས། ལྷག་ཆད་མེད་པར་ལན་གཅིག་གིས་འཛིན་པར་ག་ལ་ནུས་
སྒྲུབ་བྱེད་དེར་མ་ཟད་བཅོམ་ལྡན་འདས་ཀྱིས་ཀྱང་དོན་འདི་ཉིད་ཐུན་མོང་མ་ཡིན་པའི་གསང་བ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས་གསུངས་ཏེ། དེ་ནས་གཞན་ཡང་ཐམས་ཅད་མཁྱེན་པའི་འཁོར་ཕུན་སུམ་ཚོགས་པ་བཤད་པར་བྱའོ། །འདི་ལྟ་སྟེ། 
འཇམ་དཔལ་ནི་རྒྱལ་པོ་ཆེན་པོ་ཟས་གཙང་མར་གྱུར་ཏོ། །འཇིག་རྟེན་དབང་ཕྱུག་ནི་ལྷ་མོ་ཆེན་མོ་སྒྱུ་འཕྲུལ་དུ་གྱུར་ཏོ། །སྟོན་པ་རྡོ་རྗེ་འཆང་ཆེན་པོའི་ཡུམ་དཔལ་ལྷ་མོ་ནི་གྲགས་འཛིན་ནོ། །རྡོ་རྗེ་སེམས་དཔའ་སྟེ་མི་བསྐྱོད་པ་ནི་སྒྲ་གཅན་འཛིན་ནོ། །
སྒྲིབ་པ་ཐམས་ཅད་རྣམ་པར་སེལ་བ་ནི་ཤཱ་རིའི་བུའོ། །ཀུན་ཏུ་བཟང་པོ་ནི་གནས་བརྟན་ཀུན་དགའ་བོར་གྱུར་ཏོ། །ལྷའི་དབང་པོ་བརྒྱ་བྱིན་ནི་གནས་བརྟན་ལྷ་བྱིན་ནོ། །རྣམ་པར་སྣང་མཛད་ཆེན་པོ་སྟེ་རྡོ་རྗེ་འཆང་ནི་ཡང་དག་པར་རྫོགས་པའི་སངས་རྒྱས་དཔལ་

ཤཱཀྱ་ཐུབ་པར་གྱུར་ཏོ།། ༈ ལུང་ལས་གསུངས་པའི་རིགས་པ་སྟེ་གཏན་ཚིགས་འདིས་ན་སྡུད་པར་བྱེད་པ་ཞེས་བྱ་བ་དང༌། འཁོར་ཞེས་བྱ་བ་རྒྱུད་ཐ་དད་པར་བསྟན་པ་ནི་ལས་དང་པོ་པའི་སེམས་ཅན་རྣམས་ཆོས་ལ་
ཡིད་ཆེས་ནས་ལམ་ལ་འཇུག་པར་བྱ་བའི་ཕྱིར་དུ། སངས་རྒྱས་ཀྱིས་རོལ་མོ་སྟེ་ཟློས་གར་འདི་བསྟན་པ་ཡིན་ནོ། །སངས་རྒྱས་ཀྱི་སྤྲུལ་པ་ཇི་ལྟར་བསྟན་པ་དེ་ལྟར་དོན་ལ་མེད་ཀྱང་དགོས་པའི་དབང་གིས་དེ་ལྟར་སྟོན་པའི་ཁུངས་འདིར་གསུངས་པ། སངས་
རྒྱས་མར་མེ་ཤི་བ་ལྟར་མྱ་ངན་ལས་མི་འདའ་༼རོལ་མོ་དང་ཟློས་གར་གཉིས་ལ་སྐད་དོད་ཐུན་མོང་བ་ཡོད་ཀྱང༌། འདིར་ཟློས་གར་ལ་བསྒྱུར་བ་ལེགས་ཏེ། ཟློས་གར་མཁན་གཅིག་ཉིད་ཆ་ལུགས་སྣ་ཚོགས་སུ་བསྒྱུར་བ་བཞིན་དུའོ། །༽ཞིང་། །དམ་པའི་ཆོས་ཀྱང་རྒྱུན་
ཆད་ནས་ནུབ་པར་མི་འགྱུར་ཏེ། །ཞིང་ཁམས་གཅིག་ཏུ་དེ་ལྟར་བསྟན་ཀྱང་ཞིང་གཞན་དུ་མར་སངས་རྒྱས་ཀྱི་མཛད་པ་མཐའ་ཡས་པ་སྟོན་པའི་ཕྱིར་རོ། །དེ་ལྟ་ན་ཡང་ཡིད་སྐྱོ་བ་ཆུང་བའི་སེམས་ཅན་རྣམས་ནི་མཛད་པ་དེ་བསྟན་པས་གདུལ་བར་བྱ་བའི་ཕྱིར། །དུ་མྱ་
ངན་ལས་འདས་པ་དང་ཆོས་ནུབ་པར་འགྱུར་བ་ཉེ་བར་སྟོན། ནོ། །ཞེས་གསེར་འོད་དམ་པ་ལས་གསུངས་པའོ།། ༈ བདག་གིས་ཐོས་པ་སོགས་ཀྱི་གླེང་གཞི་སྟོན་པ་ན། ཨེ་ཝཾ་ཞེས་ངེས་པ་ཅན་དུ་སངས་རྒྱས་ཉིད་ཀྱིས་གསུངས་པ་དེ་བས་ན་འདི་སྐད་
དེ་ཨེ་ཝཾ་ཅེས་བྱ་བའི་ཡི་གེ་གཉིས་ནི་ཤེས་རབ་དང་ཐབས་ཁྱད་པར་ཅན་གྱི་བདག་ཉིད་མཚོན་པ་ཡིན་པར་ངེས་ཏེ་དེ་ལྟ་མ་ཡིན་ན་སྟོན་པ་ལས་ཆོས་འདི་ཐོས་ཞེས་པའི་དོན་ནི་ཨི་དཾ་སོགས་ཀྱིས་ཀྱང་སྟོན་པར་ནུས་པས། ཨེ་ཝཾ་ཁོ་ན་སྨོས་པར་མི་རིགས་པའི་ཕྱིར་རོ་

སོ།། ༈ ཡི་གེ་གཉིས་ཀྱིས་ཐབས་ཤེས་མཚོན་པ་དང༌། དང་པོར་བསྟན་དགོས་པ་དང༌། སངས་རྒྱས་རྣམས་ཀྱི་བརྡ་ཡིན་པ་དེ་དག་ཀྱང་རྒྱུ་མཚན་གང་ལས་ཤེས་ཞེ་ན། སྨྲས་པ། བཅོམ་ལྡན་འདས་ཉིད་ཀྱིས་འདུས་པའི་བཤད་རྒྱུད་ལྷའི་དབང་པོས་
ཞུས་པ་ཞེས་བྱ་བ་ལས་གསུངས་ཏེ།། ༈ བརྒྱ་བྱིན་གྱིས་གསོལ་བ། ཅི་འདྲ་ཞིག་མཚོན་པའི་ཕྱིར་འདི་སྐད་ཅེས་བྱ་བ་སྟེ་ཨེ་ཝཾ་གྱི་ཡི་གེ་འདི། །གསུངས་པ་དང༌། རྒྱུ་མཚན་གང་གི་ཕྱིར་གསུང་རབ་ཀྱི་དང་པོར་རབ་ཏུ་སྦྱར། །བ་དང༌། ཨེ་ཝཾ་
འདི་ཅི་བདེ་བར་གཤེགས་པའི་གསུང་ཡིན་ནམ། །འོན་ཏེ་དེ་ལས་རྒྱུད་ཐ་དད་པའི་ཉན་ཐོས་ཀྱིས་ཏེ་སྡུད་པ་པོས་བཤད་པ་ཡིན་ནམ་ཅི། །བདག་གི་སོམ་ཉི་གསུམ་པོ་འདི་དག་ཀུན། །སྲིད་པ་ཟད་པའི་མཐར་ཕྱིན་པ་ཁྱེད་ཀྱིས་བསལ་དུ་
གསོལ། །ཞེས་ཞུས་སོ།། ༈ དམ་པའི་ཆོས་ཀྱི་ཕྱག་རྒྱ་ཨེ་ཝཾ་གྱི་ཡོན་ཏན་ཏེ་ཆེ་བ་སྨྲ་བ་ཡི་སངས་རྒྱས་ཀྱིས། །ལྷ་ཡི་དབང་པོས་ཞུས་པའི་ཚིག་གསན་ནས། །དེ་ནས་ལེགས་སོ་ཞེས་བྱིན་ཏེ། །བཅོམ་ལྡན་འདས་ཀྱིས་འདི་སྐད་
གསུངས། །བརྗོད་བྱ་གང་མཚོན་པ་དང༌། རྒྱུ་མཚན་གང་གི་ཕྱིར་ཤེས་བྱ་ཐམས་༼འགྱུར་རྙིང་གི་དཔེ་ཁ་ཅིག་ལས་སྨྲ་བ་ཡི། ཞེས་འབྱུང་ཡང་། དཔེ་ཁ་ཅིག་ལས་ཡིས་ཞེས་པ་དང༌། དམ་ཆོས་ཡོན་ཏན་སྨྲས་གསན་ནས་ཞེས་བསྒྱུར་བ་ལྟར་བྱའོ། །༽ཅད་གཟིགས་པ་
ཡིས། །གསུང་རབ་ཀྱི་དང་པོར་འདི་སྐད་ཅེས་ཏེ་ཨེ་ཝཾ་གསུངས་པ། །དེ་ནི་གོ་རིམ་ཇི་བཞིན་དུ། །བཤད་པར་བྱ་ཡི། ལྷ་ཡི་དབང་པོས་མཉན་པར་གྱིས། །ཤིག་ཅེས་གསུངས་ཏེ། ཐམས་ཅད་གཟིགས་པ་ཡིས་གསུངས། ཞེས་པས་དྲི་བ་གསུམ་པའི་ལན་བསྟན་ནོ། །

༈ ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་གི་ནི་གྲངས་ཇི་སྙེད་པ་དེ་སྙེད་ཀྱི། །གསུང་རབ་ཀུན་གྱི་གཞི་ནི་དང་ཕ་མས་བུ་ཚ་བསྐྱེད་པ་ནི། །ཡི་གེ་གཉིས་སུ་ཇི་ལྟ་བ་དེ་བཞིན་དུའོ་བསྟན། །ནོ་ཇི་ལྟར་ཞེ་ན། ཕ་མ་བཞིན་དུ་
གཞིར་འགྱུར་ཚུལ་ནི་ཡི་གེ་ཨེ་ནི་མདང་འདྲ་བར་གྱུར་པ་ཡིན་ལ། །དེས་ནི་ཤེས་རབ་ཀྱི་ཡི་གེ་དབྱངས་བཅུ་དྲུག་མཚོན་ནོ། །ཡི་གེ་ཝ་ནི་ཕ་དང་འདྲ་བ་ཞེས་བྱ་བར་གྲགས། །ལ་དེས་ནི་ཐབས་ཀྱི་ཡི་གེ་གསལ་བྱེད་སོ་གསུམ་མཚོན་ནོ། །ཝ་ཡི་ཐིག་ལེ་ནི་དབྱངས་གསལ་
དེར་ནི་སྟེ་དེ་དག་མཉམ་པར་སྦྱོར་བར་འགྱུར་བ་མཚོན་པ་སྟེ། །སྦྱོར་ཚུལ་དེ་ནི་ཤིན་ཏུ་རྨད་དུ་བྱུང་བ་སྟེ་ངོ་མཚར་བའོ། །༼ཞེས་པ་ནི་དཔེར་ན། མས་བུའི་རིགས་མི་འདྲ་བ་དུ་མའི་ཐུན་མོང་གི་རྐྱེན་བྱེད་ལ། ཕ་ཡིས་བུའི་རིགས་ཐུན་མོང་མིན་པའི་རྒྱུ་བྱེད་
པ་དང༌། ཕ་མ་གཉིས་སྙོམས་པར་ཞུགས་པ་ལས་བུའི་ལུས་སྐྱེད་པར་བྱེད་པ་དེ་བཞིན་དུ། དབྱངས་ཡིག་རྣམས་གསལ་བྱེད་སོ་སོའི་སྲོག་ཏུ་ཞུགས་པས་ཐུན་མོང་གི་རྐྱེན་བྱེད། གསལ་བྱེད་ཀྱིས་ཐུན་མོང་མ་ཡིན་པའི་རྐྱེན་བྱེད། དབྱངས་གསལ་ཕན་ཚུན་སྦྱར་བ་ལས་མིང་ཚིག་དང༌།
ངག་གི་ཚོགས་རྣམས་རིམ་གྱིས་བྱུང་སྟེ་གསུང་རབ་འགྲུབ་པའོ། །ཡང་ཡི་གེ་གཉིས་བརྗོད་བྱ་ལ་སྦྱར་ན། རིམ་པ་བཞིན་དུ། དོན་དམ་ཤེས་རབ་དང༌། ཀུན་རྫོབ་ཐབས་ཀྱི་ཕྱོགས་གཉིས་དང་། ཐིག་ལེ་ནི་དེ་ཉིད་ཟུང་དུ་འབྲེལ་བར་སྦྱོར་བས་རྨད་དུ་བྱུང་བ་སྟེ། དེ་གཉིས་ནི་སྔགས་དང་ཕར་
ཕྱིན་གྱི་ཐེག་པ་གཉིས་ཀའི་ཐུན་མོང་བའི་སྤྱི་དོན་ནོ།། ༈ ཡང་ཨེ་གྲུ་གསུམ་ནི་དེ་དང་དབྱིབས་མཐུན་པ་འདུ་བྱས་པའི་རིག་མའི་པདྨ་ཞེས་བཤད་ལ། ཝ་ཡིག་ཟླུམ་པོ་ནི་དེ་དང་དབྱིབས་མཐུན་པ་གཙོ་བོའི་ང་རྒྱལ་འཆང་བའི་ཡབ་ཀྱི་རྡོ་རྗེའི་ནོར་

བུ་ཉིད་ཡིན་ནོ། །ཝ་ཡི་ཐིག་ལེ་ནི་རྡོ་རྗེ་དང་པདྨ་སྦྱར་བ་དེར་ནི་བྱུང་བའི་ས་བོན་ཏེ། །གཞི་ལ་སྦྱར་ན་ས་བོན་དེ་ལས་འགྲོ་བ་རབ་འབྲིང་ཐ་མ་གསུམ་པོ་རྣམས་སྐྱེ། །ལ། བསྐྱེད་རིམ་ལ་སྦྱར་ན་གཤེགས་པ་དང་སེམས་དཔའ་དང་ཁྲོ་བོ་རྣམ་པ་གསུམ་སྐྱེའོ། ། 
༈ ཡང་ཨེ་ཡིག་གྲུ་གསུམ་གྱིས་ནི་རྣམ་ཐར་སྒོ་གསུམ་གྱི་ངོ་བོར་གྱུར་པའི་དེ་བཞིན་ཉིད་རྟོགས་པའི་ཤེས་རབ་ཉིད་དུ་གྱུར་པ་སྟེ་ཤེས་རབ་མཚོན་ལ། །ཝ་ནི་རབ་ཏུ་སྟེ་མཆོག་ཏུ་དགའ་བའི་དགའ་བ་རྣམས་ཀྱི་བདག་པོ་སྟེ་གཙོ་བོ་ལྷན་
ཅིག་སྐྱེས་པའི་དགའ་བ་མཚོན་ནོ་འོ། །ཝ་ཡི་ཐིག་ལེ་ནི་བདེ་སྟོང་དེ་གཉིས་མི་ཤིགས་པ་སྟེ་མི་ཕྱེད་པར་སྦྱོར་བའི་དེ་ཉིད་དེ། །ལམ་དེ་གོམས་པར་བྱས་པ་ལས་ཆོས་ཕུང་བརྒྱད་ཁྲི་བཞི་སྟོང་གི་ཡི་གེ་རྣམས་ཉིད་ཀྱང་སྐྱེ། །བ་སྟེ་དེ་རྣམས་ཀྱི་ཆོས་ཀྱི་
འཁོར་ལོ་བསྐོར་བར་འགྱུར་རོ། །རྡོ་རྗེ་དང་པདྨ་མཉམ་པར་སྦྱོར་བ་དང༌། དེ་ལ་བརྟེན་ནས་བདེ་སྟོང་སྦྱོར་བ་དེ་ནི་རིམ་པ་གཉིས་ཀའི་ཐུན་མོང་བ་ཡིན་པས་སྤྱི་དོན་ནོ། །དེས་ནི་བརྗོད་བྱ་གང་མཚོན་པའི་ཕྱིར་དུ་། ཡི་གེ་གཉིས་གསུངས་ཞེས་དྲིས་པའི་ལན་བསྟན་ནོ།། ༈ ཆོས་ཕུང་བརྒྱད་ཁྲི་
བཞི་སྟོང་གི་དོན་ལ་རྒྱས་འདེབས་པའི་ཆོས་ཀྱི་ཕྱག་རྒྱ་ཡི་གེ་གཉིས། །པོའི་དེ་ཁོ་ན་ཉིད་ཤེས་པ་སྔར་བཤད་པ་ལྟར་གང་གིས་ཤེས། །པ་དེ་ནི་རིང་པོར་མི་ཐོགས་པར་སེམས་ཅན་ཐམས་ཅད་ལ། །ཆོས་ཀྱི་འཁོར་ལོ་སྐོར་བར་བྱེད་པའི་སངས་
རྒྱས་སུ་འགྱུར། །རོ། །འགྲོ་བ་སྟེ་གདུལ་བྱ་གང་གིས་ཡི་གེ་གཉིས། །ཀྱི་དེ་ཉིད་མི་ཤེས་པར་རྟག་ཏུ་འདོན་པ་དག། དེ་ནི་སངས་རྒྱས་ཀྱིས་གསུངས་པའི་བླ་མེད་ཀྱི་ཆོས་རྣམས་ལས། །ཕྱི་རོལ་ཏུ་གྱུར་པ་ཡིན་ཏེ་ཐབས་ཤེས་དབྱེར་མེད་དུ་སྦྱོར་

བ་སྤངས་པའི་དཀའ་ཐུབ་པ་ཕྱི་པའི་དྲང་སྲོང་བཞིན། །ནོ།། ༈ གང་གི་ཕྱིར་ཨེ་ཝཾ་གྱི་ཡིག་གེ་གཉིས་ཀྱི་དོན། དག་པའི་སྒྱུ་མ་ཟུང་འཇུག་ལ། །རྒྱུད་ཀྱི་སྟོན་པ་ཐམས་ཅད་མཁྱེན་པ་འབྲས་བུའི་སྐབས་
འདིར་བཞུགས་པས། །༼ནོར་ལྡན་ལོངས་སྤྱོད་སྤངས་པ་བཞིན། །ཞེས་པ་ལྟར་ན་ནོར་དང་ལྡན་ཡང་རང་གིས་ལོངས་སྤྱོད་པ་སྤངས་པ་བཞིན་ཞེས་པའོ།། ༼དམ་ཆོས་བསྟན་པའི་ཐོག་མར་ནི། །ཨི་དཾ་སོགས་མ་བརྗོད་པར་ཨེ་ཝཾ་ཁོ་ན་དེ་འི་ཕྱིར་རབ་ཏུ་བཤད་
དོ། །༼སྔར་བཤད་པ་རྣམས་ཀྱི་དོན་བསྡུ་ན། ཆོས་ཀྱི་ཕུང་པོ་ཞེས་པ་ནས། རྨད་དུ་བྱུང་བའོ་ཞེས་པས་གསུང་རབ་ཀུན་ཡི་གེ་གཉིས་ལས་འགྲུབ་པ་དང༌། དེ་ཀུན་གྱི་བརྗོད་བྱ་ཡི་གེ་གཉིས་ཀྱི་དོན་དུ་འདུ་བར་བསྟན་པས། ཨེ་ཝཾ་གྱིས་གསུང་རབ་ཀྱི་ཚིག་དོན་ཐམས་ཅད་ལ་རྒྱས་འདེབས་པར་བསྟན་
ཏེ་ཐུན་མོང་བའོ། །དེ་ནས་ཨེ་ནི་པདྨ་ཞེས་པ་ནས། ཡི་གེ་ཉིད་ཀྱང་སྐྱེ་ཞེས་པའི་བར་གྱི་ཚིགས་བཅད་དང་པོས་འདྲེན་བྱེད་རྟགས་ཀྱི་ཨེ་ཝཾ་དང་། དེ་གཉིས་སྦྱར་བས་བདེ་ཆེན་འདྲེན་ཚུལ་བསྟན་ནོ། །ཚིགས་བཅད་གཉིས་པས་རྟགས་ཀྱི་ཨེ་ཝཾ་སྦྱར་བས་དྲངས་པའི་ལམ་གྱི་ཨེ་ཝཾ་བདེ་སྟོང་སྦྱོར་བ་
བསྟན། དེ་ནས། ཨེ་ཝཾ་ཡིག་གཉིས་སྒྱུ་མ་ལ། །ཞེས་པ་གཉིས་ཀྱིས་འཐོབ་བྱ་འབྲས་བུའི་ཨེ་ཝཾ་སྟོན་ཏེ། གང་ལ་བརྟེན་ནས་དེ་ཁོ་ན་ཉིད་འཚོལ་བའི་གསུང་རབ་ཀྱང་ཨེ་ཝཾ། དེའི་དོན་གོ་རྒྱུ་ཡང་ཨེ་ཝཾ། གོ་བ་ལ་བརྟེན་ནས་བསྐྱེད་པར་བྱ་བའི་ལམ་ཡང་ཨེ་ཝཾ། ལམ་བསྒོམས་པས་
འཐོབ་པར་བྱ་བའི་འབྲས་བུ་ཡང་ཨེ་ཝཾ་དུ་འདུས་པས་ན། ཨི་དམ་སོགས་ཀྱིས་མཚོན་པར་མི་ནུས་པའི་ཐབས་ཤེས་ཁྱད་པར་ཅན་རྣམས། ཨེ་ཝཾ་གྱིས་མཚོན་ནུས་པའི་རྒྱུ་མཚན་གྱིས། གསུང་རབ་ཀྱི་དང་པོར་བདག་གིས་ཐོས་པ་སོགས་བརྗོད་པ་ན། ཨི་དམ་སོགས་མ་སྨོས་

པར། ཨེ་ཝཾ་ཉིད་སྨོས་པ་འདི་ལྟར་རྟོགས་ན་ཤིན་ཏུ་ངོ་མཚར་བ་སྐྱེད་པར་བྱེད་དོ།། ༈ ཐབས་ཤེས་ཁྱད་པར་ཅན་རྣམས་ཨེ་ཝཾ་གྱིས་ལེགས་པར་མཚོན་པ་དེ་བས་ན་བརྒྱ་བྱིན་ལྷ་ཡི་བདག། པོ་ཞེས་བོས་ནས། ཁྱོད་གལ་ཏེ་རྟག་པ་སྟེ། གང་ཐོབ་ན་སླར་མི་ལྡོག་
པའི་གནས་ཏེ་གོ་འཕང་མཐར་ཐུག་པ་དེ་ཐོབ་པར་འདོད་ན། །ཡིག་གེ་གཉིས་ཀྱིས་མཚོན་པའི་དོན་རིམ་པ་བཞིན་དུ་བདེ་བ་ཆེན་པོ་འོད་གསལ་གྱི་ཡེ་ཤེས་དང་། དག་པའི་སྒྱུ་མ་འཇའ་ལུས་ཀྱི་སྐུ་གཉིས་མི་ཕྱེད་པར་སྦྱོར་བ་དྲན་པར་བྱ་ཞིང་། །ཆོས་ཕུང་ཇི་སྙེད་གསུངས་པ་ཐམས་
ཅད་ཀྱི་གནད་མཐར་ཐུག་པ་དམ་པའི་ཆོས་ཨེ་ཝཾ་གྱི་དོན་ལ་ཨུད་ཏ་ར་བླ་མ་དང་ཕྱི་མ་དང་མཆོག་ལ་འཇུག་པ་ལས། འདིར་མཆོག་ལ་བྱས་ན་ལེགས་པས། བླ་མར་ཏེ་མཆོག་ཏུ་ཤེས་པར་གྱིས། །ལ་དེའི་དོན་ཉམས་སུ་ལེན་པ་ལ་འབད་པར་གྱིས་ཤིག་ཅེས་པའོ། །༼འདུས་པའི་ཕྱོགས་
མཐུན་གྱི་རྒྱུད་རྡོ་རྗེ་སྙིང་པོ་རྒྱན་ལས་ཀྱང༌། ལྷ་མོ་ལས་བྱུང་བདེ་དང་ལྡན། །འཇའ་ཚོན་ལྟར་གསལ་རྒྱུད་དག་པ། །སྣང་བའི་སྐུ་དེ་མི་ཤིགས་པ། །རྡོ་རྗེ་ང་ཡིས་ཡང་དག་བསྒྲགས། །ཞེས་དང༌། ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་གི་ནི་གྲངས་སྙེད་ཀྱི། །མཚན་གྱི་དོན་ནི་འདི་དོན་དུ། །ཡང་དག་འདུས་པར་
ངས་བཤད་དོ། །གཞན་དུ་དོན་ནི་མ་བསྒྲགས་པར། །བླ་མ་ལ་ནི་གུས་པ་ཡིས། །སློབ་མ་ལ་ནི་མ་གཏོགས་པ། །རྒྱུད་གཞན་དག་ཏུ་སྦས་པའོ། །དོན་འདི་ཡང་དག་མ་ཤེས་ན། །ཇི་སྙེད་དོན་ནི་བསམ་ཡས་པ། །ཤེས་ཀྱང་དེ་ཡི་འབྲས་བུ་མེད། །དེ་འདོད་མཉེས་བྱས་ཡང་དག་བླང༌། །ཞེས་གསུངས་སོ། །དེ་ལ་མི་
ཤིགས་པ་ནི་མི་ཕྱེད་པ་སྟེ་རྡོ་རྗེའི་དོན་དུ་བསྒྲགས་པ། བདེན་གཉིས་ཁྱད་པར་ཅན་མི་ཕྱེད་པར་སྦྱར་བའོ། །གཞན་དུ་ཞེས་པ་གསུམ་གྱི་དོན་ནི། དོན་གོང་མ་དེ་བླ་མ་ལ་སྙིང་ནས་གུས་པའི་སློབ་མ་མིན་པ་ལ་མི་བཤད་པའོ། །གཞན་དུ་མ་བསྒྲགས་པའི་གཞན་དུ་བླ་མེད་ཀྱི་རྒྱུད་གཞན་མང་པོར་ཐོས་པའོ། །དེ་

ནས་བཞིས་དོན་དེ་མ་ཤེས་ན་གཞན་མང་པོ་ཤེས་ཀྱང་ངལ་བ་འབྲས་བུ་མེད་པས། དེ་འདོད་པས་བླ་མ་མཉེས་པར་བྱས་ལ་དོན་དེ་བླང་དགོས་པར་སྟོན་ནོ།། ༈ ༽ཨེ་ཝཾ་གྱི་དོན་ལྷའི་དབང་པོས་ཞུས་པ་ལས་གསུངས་པར་མ་ཟད་བདག་གིས་ཐོས་ཞེས་བྱ་བ་
ལ་སོགས་པ་རྡོ་རྗེའི་ཚིག་ལྷག་མ་རྣམས་ཀྱི་དོན་ཀྱང་བཤད་པའི་རྒྱུད་ལས་བསྟན་པ་ལ་འཇུག་པར་བྱ་སྟེ། ༼བཤད་པའི་རྒྱུད་ནི་སྐལ་ལྡན་གྲགས་པས། རྡོ་རྗེ་འཕྲེང་བ་ལས་ཞེས་བཤད་པ་ནི་རྒྱུད་དེ་ཞིབ་ཏུ་མ་མཐོང་བར་སྣང་ངོ༌། །དེས་ན་ཀྱང་གི་སྒྲའི་ནུས་པ་དང་ཡི་གེ་གཉིས་བཤད་མ་ཐག་པའི་འཕྲོ་
འཆད་པ་ཡིན་པས་ལྷའི་དབང་པོས་ཞུས་པ་ལ་བྱའོ།།༽འཁོར་ལོས་སྒྱུར་སྤྲུལ་པའི་ངོ་བོའི་ང་རྒྱལ་འཛིན་པའི་སྒྲུབ་པ་པོ་ལ་ནི། །བདག་གིས་ཞེས་གསུངས་སོ། །ཐོས་པ་ཞེས་གསུངས་པ་ནི་ཡབ་ཡུམ་སྙོམས་པར་ཞུགས་པའི་བྱང་སེམས་ཀྱི་ཏེ། །ས་བོན་འཛག་པ་དེ་ཡི་
ངོ་བོས་གང་སྤྲུལ་པ་ནི།། ༼འགྱུར་གསར་གཉིས་དང་འགྲེལ་བཤད་གཉིས་ཀ་ལ་བསྒྱུར་བ་ཞེས་འབྱུང་གི་སྤྲུལ་པ་མེད་དོ།། ༼བ་ནི།། ཡུམ་གྱི་པདྨར་བསྐྱེད་པའི་དཀྱིལ་འཁོར་རྒྱལ་མཆོག་གི་༼འཛག་པ་སྟེ་སམ་བྷུ་ཊ་ལས། ཤྲུ་ཞེས་བྱ་བ་ནི་འཛག་པར་གསུངས་སོ། །ཞེས་ཐོས་པའི་སྐད་དོད་ཤྲུ་ཏའི་ཤྲུའི་དོན་ས་བོན་འཛག་པ་ལ་
མཛད་དོ། །༽ལྷ་རྣམས་ཀྱི་ནི་འཁོར་ལོ་མཆོག། ཡིན་ནོ། །དེ་ལྟར་སྤྲུལ་པའི་དུས་ནི་ཡབ་ཡུམ་མཉམ་པར་སྦྱར་བ་ལས་མཆོག་ཏུ་དགའ་བ་བསྐྱེད་ནས་བྱང་སེམས་ཡུམ་གྱི་པདྨར་ཞུགས་པའི་དུས་གང་ཡིན། །པ་དེ་ལ་ནི་དུས་གཅིག་ན་ཞེས་རྩ་རྒྱུད་ལས་བཤད་པ་ཡིན། །ནོ། །
དབང་ཕྱུག་བརྒྱད་ཀྱི་བདག་ཉིད་ཀྱིས་བཅོམ་ལྡན་འདས། །བདེ་བ་ཆེན་པོའི་གནས་བྷ་ག་ལ་བཞུགས། །སོ་ཞེས་པ་ནི་བཞུགས་པ་དེར་ནི་ཞེས་པར་འཆད་དོ། །འདུས་པ་འདིར་ནི་སྒྲུབ་པ་པོ་ཡི་ཕུང་པོ་ལྔ་ནི་རྒྱལ་བས། །དེ་བཞིན་གཤེགས་པ་ཐམས་ཅད་ཡིན།།༼དེ་

བཞིན་གཤེགས་པ་ཐམས་ཅད་འདིར། །རྒྱལ་བས་ཕུང་པོ་ལྔར་གསུངས་སོ། །ཞེས་འབྱུང་ལ་ཆག་འགྱུར་ཡང་དེ་དང་དོན་འདྲའོ།། ༼ཞེས་གསུངས་སོ། །སྒྲུབ་པ་པོའི་ཕུང་པོ་ལྔ་པོ་དེ་ཡི་བདག་ཉིད་ཀྱི་ལུས་ངག་ཡིད་གསུམ་ནི་སྐུ་དང་གསུང་དང་ཐུགས། སོ། །རྡོ་རྗེ་ནི་ཐུགས་ཏེ་སྙིང་པོ་
འདིར་ཡབ་ཡུམ་སྙོམས་པར་ཞུགས་པ་ལས་སྐྱེས་པའི་བདེ་བ་ཆེན་པོ། འདིའོ། །བཙུན་མོ་ནི་ལེགས་པར་སྦྱངས། པ་སྟེ་ལྷ་མོ་བསྐྱེད་ནས་ལུས་ལ་ལྷ་བཀོད་པའི་ལས་དང་ཡེ་ཤེས་ཀྱི་ ༼འདི་ཡི་བདག་ཉིད་སྐུ་གསུང་ཐུགས། །སྙིང་པོ་རྡོ་རྗེ་བདེ་ཆེན་འདི། །ཞེས་འབྱུང་ལ། པ་ཚབ་ཀྱི་འགྱུར་ཡང་དེ་དང་འདྲའོ། །
༽ཕྱག་རྒྱ་སྟེ། ལེགས་པར་སྦྱངས་པ་སྟེ་ཨཱཿལས་པདྨར་བསྐྱེད་པའི་ཡུམ་གྱི་པདྨ་ནི་བྷ་ག་ཡིན། ནོ། །དེ་ལ་བཅོམ་ལྡན་འདས་བཞུགས་ཞེས་པའི་བཅོམ་ལྡན་འདས་ནི་རྡོ་རྗེ་འཛིན་པའི་ངོ་བོར་མོས་པའི་པདྨ་དེར། །ཐིག་ལེའི་གཟུགས་ཡིན་ལ་དེའི་
གཟུགས་ཀྱིས་གནས་པ་ནི་བཞུགས་པའོ།། ༈ སྤྱི་དོན་གྱི་སྐབས་འདིར་ཡུམ་གྱི་པདྨར་གནས་པའི་ཐིག་ལེའི་གཟུགས་ཀྱི་བཤད་པ། །ལྷ་མོ་བཞིས་ཞུས་པ་ལས་གསུངས་པ་ནི་ཆ་ནི་དབྱངས་ཡིན་ལ། གཉིས་པ་ནི་ཨཱའོ་དགུ་པ་ནི་མ་ནིང་བཞི་དོར་བའི་ཨ་ནས་
བགྲངས་པའི་ཨོ་ཉིད་དུ་ཀྱིས་བཤད། །མ་ནིང་བཞིར་དོར་བའི་ཨ་ནས་བགྲངས་ན་དབྱངས་བཅུ་གཉིས་དང༌། ཀ་ཙ་ཊའི་སྡེ་པའི་ཡི་གེ་བཅོ་ལྔ་སྟེ་ཉེར་བདུན། ཏ་སྡེའི་དང་པོ་གསུམ་བསྣན་པས་སུམ་ཅུ་སྟེ་དེའི་ཐ་མ་ནི་དའོ། །དེའི་འོག་མ་དྷ་ནས་བགྲངས་ན་བཅུ་པ་ལའོ། །དེའི་འོག་མ་
ཝ་ནས་བགྲངས་ན་ལྔ་པའི་༼ཉིད་ཀྱིས་ཞེས་པ་ཉིད་དུ་བྱའོ། །༽ས་བོན་ཧ་ཉིད་དེ། །མདོར་ན་ཨ་ནས་བགྲངས་པའི་ཞེ་ལྔ་པ་ཧ་ཐུ་བའི་དོན་ཡིན་གྱི། ད་དང་ལ་ཐུ་བ་མིན་ནོ། །དེ་ལྟར་ཨཱ་དང་ཨོ་དང་ཧ་གསུམ་པོ་གཞིར་བཞག་པའི་དང་པོ་ཨཱ་ལ། ཆ་གཉིས་ཏེ་རྣམ་བཅད་ཀྱིས་བརྒྱན་པས་

ཨཿའོ། །ཨོ་ལ་པ་སྡེའི་ལྔ་པ་མ་ཡིག་གིས་ཕྱེ་བ་སྟེ་བརྒྱན་པས་ཨོཾ་མོ། །ཧ་ལ་དབྱངས་ཡིག་དྲུག་པ་ཨཱུ་ཡིས་ཕྱེ་བ་སྟེ་བརྒྱན་པ་ལས། །ཧཱུའོ། །དེ་ལ་སླར་ཡང་ལྔ་པ་མ་ཡིག་རྗེས་སུ་ང་རོར་བྱས་པའི་ཧཱུཾ་སྟེ། དེ་ལྟ་བུ་ལས་བྱུང་བའི་འབྲུ་གསུམ་
འདི་ནི་ཡུམ་གྱི་པདྨར་ཕྱུང་བའི་ཐིག་ལེ་ཡིན་ཞེས་བཤད། །ཅེས་བྱ་བ་སྟེ་ཡབ་ཡུམ་མཉམ་པར་སྦྱོར་བ་ལས་ལྷ་བསྐྱེད་པ་ཙམ་ནི་རིམ་པ་གཉིས་ཀ་ལ་ཡོད་པས་སྤྱིའི་དོན་ཏོ།། ༈ སྟོན་པ་དང་གནས་ཀྱི་ཚིག་རྣམས་ཡི་གེ་དང་སྤྱིའི་དོན་གྱིས་སྔར་བཤད་པར་མ་ཟད་༼
འདི་ནི་རབ་ཏུ་སྒྲོན་གསལ་དང་སྙིང་གི་མེ་ལོང་ལྟར་བཤད་པའོ། །དེ་ནི་ཐིག་ལེ་ཆ་སོ་གཉིས་ལས་འབྲུ་གསུམ་སོ་གཉིས་སུ་གྱུར་ཏེ་པདྨར་ལྷ་རྣམས་བསྐྱེད་པའི་དོན་ནོ། ། ༽སླར་ཡང་ཚིག་དེ་རྣམས་སྦས་པའི་དོན་དུ་བཤད་རྒྱུད་ཀྱི་ལུང་གིས་བཤད་པ།   ༈ རྩ་རྒྱུད་ལས་
ཨེ། ཞེས་པའི་ཨེ་ནི་༼འགྱུར་གསར་གཉིས་ལས། ཨེ་ཡིག་ཤེས་རབ་ཅེས་འབྱུང་བ་ནི། ཨེ་ཀ་ར་ཞེས་འབྱུང་བའི་ཀ་ར་ཡི་གེར་བསྒྱུར་བ་ཡིན་ཀྱང་འདི་དང་དོན་འདྲའོ། །ཁ་ཅིག་ཨེ་ཀ་ཞེས་འབྱུང་ཞིང་། དེ་ནི་གྲངས་དང་གྲོགས་མེད་པ་དང༌། གཞན་པ་དང༌། གཙོ་བོའི་དོན་བཞི་
ལ་འཇུག་པ་ལས་འདིར་ཕྱི་མ་ཡིན་ལ་འགྱུར་ཡང་ཤེས་རབ་དམ་པ་གཅིག་དང་ཡང་། །ཞེས་བཅོས་ལ་བཤད་དོ་ཞེས་ཟེར་བ་ལྟར་ན། ཨེ་ཀའི་དོན་གཅིག་གི་གྲངས་ལ་བསྒྱུར་བས་རང་གི་བཤད་པ་དང་འགལ་ལ་ལེགས་པར་ཡང་མི་སྣང་ངོ༌། །༽ཤེས་རབ་མཚོན་པར་བྱེད་པ་
ཡིན་ལ་དེ་ཡང་སྐབས་འདིར་ཤེས་རབ་དམ་པ་སྣང་བ་མཚོན་པར་བྱེད་པ་སྟེ། །འདོད་ཆགས་དང་བྲལ་བ་དང་སྩོགས་པས་ཆགས་བྲལ་བར་མ་ནས་ཕྲག་དོག་གི་བར་གྱི་སྐད་ཅིག་བདག། ༼ཅེས་པ་ནི་སྣང་བ་ལས་རང་བཞིན་རྣམས་སྐད་ཅིག་དང་

ཐང་ཅིག་དང་ཡུད་ཙམ་དང་མིག་འཛུམ་གྱི་ཚད་ཙམ་དུ་འབྱུང་བར་སྤྱོད་བསྡུས་ལས་གསུངས་པ་ལྟར་རོ། ། ༼སྟེ་བདག་ཉིད་དམ་རང་བཞིན་གྱི་རྟོག་པ་སོ་གསུམ་འདོད་པ་ལ་སོགས་པའི་སྲིད་པ་གསུམ་ན་ཉམས་སུ་མྱོང་བའི་སྒོ་ནས་ཡོངས་སུ་ཤེས་པའི། །སེམས་སྣང་བ་འདི་
ནི་རྩ་བར་རྒྱུད་ལས་རྣམ་པར་བསྟན། །ནོ། །ཝཾ། ལ་ཤ་སྟྭཾ་ཞེས་པ་བསྣན་པས་འོད་མ་འགྲེངས་པ་སྟེ་དེ་ལྟ་བུར་མཛེས་པ་སྟེ་ཡིད་དུ་འོང་ཤིང༌། །འདོད་ཆགས་དང་ལ་སོགས་པས་ཞེན་པ་ནས་གྱ་གྱུའི་བར་གྱི་རང་བཞིན་གྱི་རྟོག་པ་བཞི་བཅུ་རབ་ཏུ་བསྐྱེད་
པའི་ནུས་པ་དང༌ལྡན། །པ་སྟེ་སྣང་བ་མཆེད་པའི་རྣམ་པར་ཤེས། །པ་ཞེས་པའི་མིང་ཅན་ནི་ཐབས་ཞེས་བྱ་བ་ཡིན། ནོ། །མ། ལ་ཧཱ་བི་ཏྱཱ་བསྣན་པ་ནི་རིག་པ་ཆེན་པོ་ཞེས་པ་འོད་གསལ་ལོ། །འོད་གསལ་རང་ཉིད་ཀྱི་རྩ་བ་ནི་མ་རིག་པའོ། །ཞེས་
སྦྲེལ་བས་ཉེར་ཐོབ་བསྟན་ཏེ། སྔ་མ་གཉིས་ལ་རིམ་པ་བཞིན་ཤེས་རབ་དང་ཐབས་དང་། རང་རང་གི་རང་བཞིན་གྱི་རྟོག་པ་བསྐྱེད་པར་བསྟན་པའི་ཤུགས་ཀྱིས། འདི་ནི་སེམས་སེམས་བྱུང་གི་ཐབས་ཤེས་འདྲེས་པ་དང༌། ཆགས་པ་བར་མ་སོགས་རང་བཞིན་གྱི་རྟོག་པ་བདུན་བསྐྱེད་པ་ཡང་ཤེས་པར་བྱ་
སྟེ། དེ་རྣམས་ཀྱི་ནི་སྣང་བ་གསུམ་གྱི་ངོ་བོ་བསྟན་ནོ་སྟེ།། ༈ ད་ནི་སྣང་བ་གསུམ་གྱི་གོ་རིམ་སྟོན་པ་ལ་གཉིས་ལས། སྐྱེ་བ་ལུགས་ལྡོག་གི་རིམ་པ་ནི། འོད་གསལ་རང་ཉིད་ནི་མ་རིག་པའི་རྩ་བའོ་ཞེས་སྦྱར་རོ། །དུས་ནམ་གྱི་ཚེ་སྙམ་ན་སྣང་བ་གསུམ་ལུགས་ལས་
ལྡོག་པའི་ཚུལ་གྱིས་སྐྱེ་བའི་ཚེ་ན་འོད་གསལ་ལས་མ་རིག་པ་འབྱུང་བའོ། །འོད་གསལ་ལས་མ་རིག་པ་འབྱུང་བ་དེ་བཞིན་དུ་མ་རིག་པ་ལས་ཀྱང་སྣང་བ་མཆེད་པ་འདི་འབྱུང་། །ཞིང་། སྣང་བ་མཆེད་པ་དེ་ལས་སྣང་བ་འབྱུང་བའོ།། ༼གཞན་ལས། མ་རིག་པ་

ལས་སེམས་བྱུང་འབྱུང་། །དེ་ལས་སྣང་བ་འབྱུང་བ་འོ། །ཞེས་པ་གསལ་ལ། འགྱུར་གསར་གཉིས་ཀ་ལས་ཀྱང་དེ་ལས་ཞེས་པ་ཡོད་ལ། རྒྱུ་མཚན་གྱི་ཚིག་མི་ཐོབ་པས་འགྱུར་རྙིང་གི་དཔེ་ཁ་ཅིག་ལས། དེ་བས་ཞེས་པ་མ་དག་གོ། མ་རིག་པ་ལས་འོད་གསལ་འབྱུང་
བ་ནི་འོག་འདི་ཉིད་ནས་སྟོན་པས། མ་རིག་པ་ལས་ཀྱང་འདི་འབྱུང་ཞེས་པས་མ་རིག་པ་ལས་འོད་གསལ་འབྱུང་བར་སྟོན་པ་མིན་ནོ། །༽ཐིམ་པ་ལུགས་འབྱུང་གི་རིམ་པ་ནི། ཡཱ། ལ་ཏི་བསྣན་པ་ནི་འགྲོའོ་ཞེས་པའོ། །འགྲོ་ཚུལ་ཇི་ལྟར་ཞེ་ན། རྣམ་ཤེས་དང་པོ་སྣང་བ་གང་དུ་འཇུག་པ་
འམ་འགྲོ་བ་ནི། །སྣང་བ་གཉིས་པ་སྣང་བ་མཆེད་པའི་མིང་ཅན་དུ་ཐིམ་ནས་འགྲོ་བ་སྟེ། །སྣང་བ་མཆེད་པ་དེ་ནི་སྣང་བ་གསུམ་པ་སྟོང་པ་ཆེན་པོར་འཇུག་ལ། །ཉེར་ཐོབ་དེ་ཡང་འོད་གསལ་བར་འགྲོ་བ་སྟེ་ཐིམ་པར་འགྱུར་རོ་འོ།། ༈ ཤྲུ། ལ་ཏཾ་
བསྣན་པ་ནི་ཐོས་པའོ། །གང་ཐོས་ན་སྣང་བ་གསུམ་གྱི་མཚན་ཉིད་ཅན། །གང་དུ་ན་འདུས་པའི་སྐོར་འདིར་ཐོས་སོ། །རྣམ་ཤེས་གསུམ་པོ་ཐོས་པ། །འོ། །ཅི་ལྟར་ཐོས་ན་༼ངོ་བོ་དང་གོ་རིམ་གཉིས་པོ་ནི་ལམ་དང་གཞིའི་སྐབས་གཉིས་ཀ་ལ་ཡོད་ཀྱང༌། ཐོག་མར་གཞི་ལ་ཇི་
ལྟར་གནས་པ་བསྟན་ནས། དེའི་འོག་ཏུ་དེ་དང་མཐུན་པར་ལམ་བསྐྱེད་ཚུལ་བསྟན་ན་གོ་བ་ཆེའོ། །༽སེམས་ཅན་གྱི་ཁམས་ནི་མ་ལུས་པའི། །རང་བཞིན་བརྒྱད་ཅུའི་རྩ་བ་ནི་སྣང་བ་གསུམ་པོ་འདི་ཡིན་ནོ། །ཏཾ། ནི་དེ་ནི་ཞེས་པའོ། །དེ་ནི་རེ་རེའི་དོན་སྣང་བ། །༼
སྣང་བས་རང་བཞིན་སྐྱེད་པ་འདི་ནི་ཐིམ་པ་ལུགས་འབྱུང་གི་སྐབས་མ་ཡིན་ཏེ། སྣང་བའི་སྔོན་དུ་རླུང་ཐིམ་པའི་དུས་སུ་ཀུན་རྟོག་གཡོ་བྱེད་ཀྱི་རླུང་ཐིམ་པའི་ཕྱིར་རོ། །དེས་ན་སྐྱེ་བ་ལུགས་ལྡོག་གི་སྐབས་ཡིན་ལ། དེའི་ཚེ་ཡང་སྟོང་པ་གསུམ་དང་རང་བཞིན་རྣམས་སྤེལ་ཏེ་སྐྱེ་བ་མིན་གྱི་སྣང་བའི་རྗེས་སུ་སྐྱེ་བ་ཡིན་

ནོ། །༼དེ་ཡང་། སོ་སོ་སོ་སོར་དོན་སྣང་དེ། །ཞེས་པ་ལྟར་ལེགས་པས། དབང་པོའི་ཤེས་པ་སོ་སོ་ལ་དོན་ཏེ། ཡུལ་ལྔ་སོ་སོར་སྣང་བ་དེ་ནི་དབང་ཤེས་ཀྱི་བཞོན་པའི་རླུང་གིས་བླངས་ནས་ཏེ་བསྐྱོད་ནས་རྣམ་ཤེས་ཀྱི་ཡུལ་འཛིན་པར་བྱེད་ལ། །རླུང་གི་བཞོན་པ་དང་ལྡན་པའི་
རྣམ་ཤེས་ནི། །དུས་རྟག་ཏུ་འགྲོ་བལ་གནས་པར་འགྱུར། རོ། །ཨེ། ལ་ཥ་བསྣན་པ་ནི་འདི་ཞེས་པའོ། །ལས་ཀྱི་རླུང་འདི་ནི་༼རླུང་གི་ཁམས་ནི་ཆེན་པོ་སྟེ། ཟེར། ༼རིམ་ལྔར་རླུང་ཞེས་བྱ་བ་ལས་ཀུན་བྱེད། །ཅེས་གསུངས་པས་བྱེད་ལས་ཀྱི་སྒོ་ནས་རླུང་ཁམས་༼
འདིས་ནི་རྣམ་ཤེས་ཀྱི་ཡུལ་འཛིན་པ་ལ་ངེས་པར་རླུང་གྲོགས་སུ་དགོས་པར་སྟོན་གྱི། དབང་ཤེས་སྣང་བ་གསུམ་དུ་སྟོན་པ་དང་། དེ་རྣམས་རླུང་གི་དབང་གིས་ཡུལ་ལ་འཇུག་པར་སྟོན་པ་མིན་ནོ། །འདི་ནི་སྐྱེ་སྲིད་དུ་སྐྱེ་བ་བླངས་པའི་མཇུག་ཏུ་ཡུལ་ལྔའི་སྣང་བ་སྐྱེ་བར་སྟོན་པ་ལ་སྦྱོར་རྒྱུ་ཡིན་ཏེ་འཆད་པར་འགྱུར་རོ། །
༼ཆེན་པོ་སྟེ། །རྣམ་ཤེས་གསུམ་གྱི་བཞོན་པ་ཡིན། །ནོ། །བཞོན་པ་དེ་ཡིས་ཇེ་ཆེར་རིམ་གྱིས་བསྐྱོད་པ་ལས་རང་བཞིན་གྱི་རྟོག་པ་རྣམས་རྟག་ཏུ་ནི། །ཇི་ལྟ་ཇི་ལྟར་བསྐྱོད་པ་བཞིན་དུ་འགྲོ་བསྟེ་འབྱུང་བར་འགྱུར། །རོ། །༼འདིས་ནི་སྣང་བ་
རྣམས་ལས་རང་བཞིན་གྱི་རྟོག་པ་སྐྱེ་བར་བསྟན་པ་དེའི་སྐྱེ་ཚུལ་གསལ་བར་མཛད་དོ། །འབྱུང་བ་བཞི་དང་ཕུང་པོ་ལྔ་ལ་སོགས་པའི་སྐྱེ་ཚུལ་འདི་རྣམས། ཡེ་ཤེས་རྡོ་རྗེ་ཀུན་ལས་བཏུས་ལས། རྣམ་པར་ཤེས་པ་དེའི་བཞོན་པ་རླུང་ངོ༌། །རླུང་ལས་མེའོ། །མེ་ལས་ཆུའོ། །ཆུ་ལས་སའོ། །དེ་རྣམས་ལས་ཕུང་
པོ་ལྔ་དང༌། སྐྱེ་མཆེད་དྲུག་དང༌། ཡུལ་ལྔ་སྟེ་ཞེས་པ་དང༌། སྣང་བའི་རྒྱུས་རང་བཞིན་རྣམས་ཡང་དག་པར་འབྱུང་ངོ༌། །ཞེས་གསུངས་པ་བཞིན་དུ་བཤད་དགོས་སོ། །རྒྱུད་དེར་འོད་གསལ་ལས་སྣང་བ་གསུམ་འབྱུང་བར་བསྟན་པའི་འོག་ཏུ་རླུང་ལ་སོགས་པ་སྐྱེ་བར་བཤད་པས། རྣམ་ཤེས་ཀུན་རྟོག་གི་

བཞོན་པ་ནི། ལུགས་བཟློག་གི་སྣང་བ་ཐ་མ་ལས་སྐྱེ་སྟེ། འདི་རྣམས་ནི་མངལ་སྐྱེས་ཀྱི་སྐྱེ་སྲིད་དུ་ཉིང་མཚམས་སྦྱར་བའི་སྐབས་སོ།། ༈ ཀ་ལ་ཀ་ཊ་བསྣན་པ་ནི་སྲ་བའོ། །ཉིང་མཚམས་སྦྱོར་བའི་ཚེ། སྲ་བའི་ཁམས་དང་ཆུའི་ཁམས་ཉིད་དང༌། །
དེ་བཞིན་དུ་མེའི་ཁམས་དང་རླུང་གི་ཁམས་དག་ནི། །ཡིད་ཀྱི་རྣམ་པར་ཤེས་པས་བླངས་པ་སྟེ་བཟུང་ནས་སུ། །འགྲོ་བ་མཆོག་འབྲིང་དམན་གསུམ་གྱི་སྲིད་པ་གསུམ་གྱི་གནས་སུ་སྐྱེ་བར་འགྱུར། །རོ། །༼འདིར་རྒྱུད་གཉིས་ཀ་ལས། རླུང་
མེ་ཆུ་ས་བཞི། སྔ་མ་ལས་ཕྱི་མ་རིམ་ཅན་དུ་སྐྱེ་བར་གསུངས་པ་ནི། ཁུ་ཁྲག་གི་དབུས་སུ་རྣམ་ཤེས་ཞུགས་ནས་ཉིང་མཚམས་སྦྱར་བའི་ཚེ། འབྱུང་བ་བཞི་ག་དུས་གཅིག་ཏུ་ཡོད་པས་འབྱུང་བ་སྔར་མིན་གསར་དུ་རིམ་ཅན་དུ་སྐྱེ་བ་མིན་གྱི། ཤེས་པའི་རྟེན་བྱེད་པ་ལ་ནུས་པ་ཇེ་རགས་སུ་སོང་
བའི་འབྱུང་བཞི་སྔ་མ་ལས་ཕྱི་མ་སྐྱེ་སྟེ་རྣམ་པར་ཤེས་པས་བླངས་པའི་དོན་ཀྱང་དེ་ལྟར་རོ།། ༈ ༽སྨིན་ལ་ཨ་བསྣན་པ་ནི་འདིའོ། །སྔར་བཤད་པའི་འབྱུང་བ་བཞི་པོ་འདི་ཡོད་ན་ནི་ཕུང་པོ་ལྔ་པོ་རྣམས་སུ། །འབྱུང་བ་སྟེ་འདུས་བྱས་ཀྱི་
མཚན་ཉིད་ཅན་གྱི་ནི། །ཕུང་པོ་ལྔ་ནི་གཟུགས་ཀྱི་ཕུང་པོ་དང་ཚོར་བ་དང་འདུ་ཤེས་དང་འདུ་བྱེད་དང༌། །རྣམ་པར་ཤེས་པའི་ཕུང་པོ་ཉིད་ནི་ཕུང་པོ་༼འདི་ཡོད་ན་ནི་འདུས་བྱས་ཀྱི། །མཚན་ཅན་ཕུང་པོ་ལྔ་འབྱུང་སྟེ། །ཟེར། ༽ལྔ་པའོ།།
༈ ས། ལ་མ་ཏཱ་བསྣན་པ་ནི་མཉམ་ཉིད་དོ། །མཉམ་པ་ཉིད་དང་སོ་སོ་རྟོག་པ་དང༌། བྱ་བ་བསྒྲུབ་པ་ཉིད་དང་ནི། །མེ་ལོང་ལྟ་བུ་དང་ནི་ཆོས་ཀྱི་ ༼ཆོས་དབྱིངས་རྣམ་ཤེས་ལྔ་པའོ་ཟེར། ༼དབྱིངས་ཀྱི། །འདི་ནི་རྣམ་ཤེས་

ལྔ་པོ་ཡིན་ནོ།། ༈ མ། ནི་མཱ་ན་ཞེས་པ་ཡིད་དོ། །མངལ་དུ་མིང་གཟུགས་གྲུབ་པའི་རྐྱེན་གྱིས་ཡིད་ཀྱི་སྐྱེ་མཆེད་ཉིད་དང་ནི། །མིག་དང་དེ་བཞིན་དུ་རྣ་བ་དང༌། །སྣ་དང་ལྕེ་དང་ལུས་ཀྱི་སྐྱེ་མཆེད་དྲུག་རྣམས་སྐྱེས་ཏེ། །འདི་ནི་མངལ་དུ་སྐྱེ་མཆེད་༼
༸འདི་ནི་རྣམ་གཞག་ནས་གསུངས་པ་ལྟར་གཞི་དུས་ཀྱི་ཡེ་ཤེས་བཞི་དང་ལྔ་པ་ནི་ཆོས་དབྱིངས་ཡེ་ཤེས་ཀྱི་གནས་གྱུར་གྱི་རྒྱུའོ། ། ༼དྲུག་རྣམས་འབྱུང་བའོ། ༈ ཡེ། ལ་ལྦེ་བསྣན་པ་ནི་གང་ཡང་ངོ༌། །གང་ཡང་ས་འོག་ས་སྟེང་ས་བླ་བའི་ཁམས་༼
༸ཡིད་ལུས་ཀྱི་སྐྱེ་མཆེད་གཉིས་སྔ་ནས་གྲུབ་ཀྱང༌། དྲུག་ཀ་ཚང་བ་ཕྱིས་འབྱུང་བའི་དབང་དུ་བྱས་སོ། །འབྱུང་བ་དེ་རྣམས་ལས་ཕུང་པོ་ལ་སོགས་པ་འབྱུང་བར་གསུངས་པ་ཡང༌། སྔར་ཐོབ་མ་ཟིན་པ་རྣམས་ནི་གསར་དུ་འབྱུང་ལ། ཐོབ་ཟིན་པ་རྣམས་ནི་མངལ་དུ་རྫོགས་པར་འགྱུར་བའོ། །འབྱུང་བ་
དེ་རྣམས་ལས་ཡུལ་ལྔ་སྐྱེ་བར་གསུངས་པ་ནི། དེ་ནི་རེ་རེའི་དོན་སྣང་བ་ཞེས་པའི་སྐབས་སུ་བཤད་པ་དེ་ཡིན་ནོ།། ༼གསུམ་པའི་སེམས་ཅན་རྣམས། །སྲོག་གི་དང་རྩོལ་བ་རླུང་འབྱུང་འཇུག་ལ་བརྟེན་པའི། །ཉིན་མཚན་ཀུན་ཏུ་རླུང་གི་གདངས་ཀྱི་ཨོཾ་ལ་སོགས་པའི་
གསང་སྔགས་ཀྱི་རྒྱལ་པོ་ཟློས་བཞིན་དུ། །དེ་ལྟར་ཡིན་པར་ངོ་མི་ཤེས་པས་དེའི་དོན་ལ་སེམས་པའི་བསམ་གཏན་དང་ངེས་དོན་གྱི་སྔགས་ཀློག་པ་སྟེ་ཟློ་བའི་རྡོ་རྗེ་བཟླས་པ་ལ་བརྩོན་པ་སྤངས། སོ། །༼དེའི་ཕྱིར་རང་ལ་རང་ཆས་སུ་གནས་པ་དེ་བླ་མའི་མན་ངག་གིས་ཤེས་
པར་གྱིས་ལ་སྲོག་རྩོལ་གྱི་རྒྱལ་པོ་རྡོ་རྗེ་བཟླས་པ་ལ་འབད་པར་གྱིས་ཤིག། རྡོར་བཟླས་ཀྱི་སྐབས་སུ། འདོད་པ་ཀུན་ལ་ལོངས་སྤྱོད་ཅིང་། །སྔགས་ཀྱི་ཡན་ལག་མ་ཉམས་བཟླས། །ཞེས་རིག་མ་ལ་ལོངས་སྤྱོད་པ་གསུངས་པ་ལ་བསམས་ནས། འདིས་འདོད་ཆགས་ཆོས་སྦས་བསྟན་པར་སྐལ་ལྡན་གྲགས་

པས་འདོད་པ་ནི་མི་ལེགས་ཏེ། འདིར་འདོད་ཆགས་ཆོས་སྦས་ལ་སྦྱོར་བ་ནི་གཞུང་གིས་བསྟན་པ་ལ་བྱེད་པ་ཡིན་པའི་ཕྱིར་དང༌། གཞུང་འདིས་དེ་མི་སྟོན་པའི་ཕྱིར་རོ། །དེས་ན་ངག་དབེན་སྟོན་པ་ལ་སྦྱར་རོ།། ༈ བྷ། ལ་བནྟི་བསྣན་པ་ནི་འབྱུང་
ངོ་ཞེས་པའོ། །འབྱུང་བ་སྣང་བ་གསུམ་པོ་འདི་ལས་རང་བཞིན་གྱི་རྟོག་པ་རྣམས་སླར་ཡང་། །འབྱུང་བ་ནི་སྔར་བཤད་པ་ལྟར་རོ། །ཆགས་དང་ཆགས་མེད་ལ་སོགས་པའི། །རང་བཞིན་གྱི་རྟོག་པ་དེ་ལས་ཉོན་མོངས་པ་རྣམས་དང༌། དེ་ལས་བདེ་འགྲོ་དང་ངན་འགྲོར་
འཁྲིད་པའི་དགེ་བ་དང་མི་དགེབའི་ལས། །གསོག་གོ། ལས་གཉིས་པོ་དེ་ལས་སླར་ཡང་འཆི་བའི་འོད་གསལ་ལས་བར་དོ་གྲུབ་ནས་མངལ་ལ་སོགས་པར་སྐྱེ་བ་འབྱུང་བ་ཡིན། །པས་འཁོར་ལོ་བསྐོར་བ་བཞིན་དུ་འཁོར་རོ། །༼སྔར་ཕུང་པོ་དང་ཁམས་དང་ནང་
གི་སྐྱེ་མཆེད་དྲུག་དང་། རང་གི་རྒྱུད་དུ་གཏོགས་པའི་ཡུལ་ལྔ་དང༌། དེ་ལྔ་འཛིན་པའི་དབང་ཤེས་རྣམས་སྐྱེ་བའི་མཐར་སྦྱར་བ་ནི་སྔར་གྱི་སྐྱེ་བ་ལུགས་ལྡོག་གི་རིམ་པ་རྒྱས་པར་བཤད་པའོ། །དེ་ལྟར་ལས་བསགས་པའི་མཐར། འཆི་བ་ལ་ཕྱོགས་པ་ན་ས་ཆུ་ལ་དང་། ཆུ་མེ་ལ་དང༌། མེ་རླུང་ལ་དང༌། ཀུན་
རྟོག་གཡོ་བའི་རླུང་སྣང་བ་ལ་དང༌། དེ་མཆེད་པ་ལ་དང༌། དེ་ཉེར་ཐོབ་ལ་དང༌། དེ་འཆི་བའི་འོད་གསལ་དུ་ཐིམ་པ་ནི་སྔར་གྱི་ཐིམ་པ་ལུགས་འབྱུང་གི་རིམ་པ་ཡིན་ནོ། ། ༈ ༽ག་ལ་ཏི་བསྣན་པ་ནི་འགྲོ་བའོ། །རིགས་དྲུག་གི་འགྲོ་བར་རང་རང་གི་སྐྱེ་གནས་སུ་འབྱུང་བའི་ཕུང་༼
༸དེ་ལྟར་གཞི་ལ་ཀུན་རྟོག་གཡོ་བའི་རླུང་ཐིམ་མ་ཐིམ་གཉིས་ལས་ཐིམ་པ་ནས་སྟོང་པ་རྣམས་འཆར་ཞིང་། དེ་ལ་ཡང་སྣང་བའི་རླུང་ཐིམ་མ་ཐིམ་གཉིས་ལས་ཐིམ་པ་ན་སྟོང་པ་གསུམ་འཆར་ཏེ། ལུགས་འབྱུང་དུ་ཐིམ་པ་ན་རླུང་གིས་གཡོ་བ་ཇེ་ཞན་དུ་འགྲོའོ། །སྣང་བ་རྣམས་ཀྱི་རླུང་ཐིམ་པ་

ན་ཐམས་ཅད་སྟོང་པ་འོད་གསལ་གྱི་ཡེ་ཤེས་འཆར་ལ། ཡང་དེ་ལས་རླུང་ཇེ་ཆེ་ཇེ་ཆེར་གཡོས་པ་ན་སྐྱེ་བ་ལུགས་ལྡོག་གི་སྟོང་པ་རྣམས་འཆར་བ་དེ་ཇི་ལྟ་བ་བཞིན་དུ་ཟབ་མོའི་ཐབས་ལ་བརྟེན་ནས། ས་ཆུ་ལ་ཐིམ་པ་ལ་སོགས་པའི་རིམ་པས་སེམས་དབེན་གྱི་སྟོང་པ་རྣམས་བསྐྱེད་པ་ལ། ལུས་དབེན་
དང་ངག་དབེན་རྡོར་བཟླས་དང༌། འདོད་ཆགས་ཆོས་སྦས་གསུམ་ལས། ངག་དབེན་ནི་བཤད་ཟིན་པས། སྐབས་འདིར་ལུས་དབེན་དང་། འོག་ནས་འདོད་ཆགས་ཆོས་སྦས་སྟོན་ནོ།། ༼པོ་ལྔ་ཡང༌། །གཟུགས་རྣམ་སྣང་སོགས་སངས་རྒྱས་ལྔ་ཡི་བདག་ཉིད་དེ། །དེ་ལྔ་རེ་རེ་
ལ་སླར་ཡང་རིགས་ལྔའི་མངོན་པར་བྱང་ཆུབ་པ་རྣམ་པ་ལྔ་ཞེས། །པའི་མིང་གིས་རབ་ཏུ་བསྐུལ་བ་སྟེ་གསུངས་པ་ཡིན། །ཞེས་པ་འདིས་ཕུང་པོ་ལྔ་རིགས་ལྔར་བསྒོམས་པའི་ཕུང་པོའི་ལུས་དབེན་སྟོན་ནོ།། ༈ ཝཱན་གྱི་ཝ་༼སངས་རྒྱས་ལྔའི་བདག་ཉིད་སླར། །ཟེར།
༽ལ་ཡུ་བསྣན་པ་ནི་རླུང་ངོ༌། །རླུང་དང་མེ་དང་ཆུ་དང་སའི། ཁམས་བཞི་ནི་སྤྱན་དང་ལ་སྩོགས་པས་མཱ་མ་ཀཱི་དང་གོས་དཀར་མོ་དང་སྒྲོལ་མ་བཞི་པོའི་ངོ་བོར་བསྒོམས་པ་སྟེ། །བསྒོམས་ཚུལ་ནི་མན་ངག་ལྟར་འོག་སྒོའི་ཕྲ་མོ་བསྒོམས་པ་ལ་བརྟེན་ནས་མཉམ་
བཞག་ཏུ་སྣང་མཆེད་ཐོབ་གསུམ་གྱི་ཡེ་ཤེས་བདག་ཉིད་ཅན་གསུམ་གྱི་བདེ་སྟོང་དབྱེར་མེད་དུ་བསྐྱངས་པའི་མཐར་རྗེས་ཐོབ་ཀྱི་སྐབས་སུ་མཉམ་བཞག་གི་ཉམས་མྱོང་དྲན་ནས་ཡུལ་དུ་སྣང་བ་ཀུན་ཡེ་ཤེས་གསུམ་གྱི་ཁེ་དུ། ཤེས་ཀེ་པར་བྱས་ནས་བསྒོམས་པས་
སངས་རྒྱས་ཀྱི་བྱང་ཆུབ་ཚེ་འདི་ཉིད་ལ་སྟེར། །ཏེ་ཁམས་བཞི་རེ་རེ་ཡང་སྔར་ལྟར་རིགས་ལྔར་བསྒོམས་པའི་ཁམས་ཀྱི་ལུས་དབེན་ནོ།། ༈ ས། ལ་རྦ་བསྣན་པ་ནི་ཐམས་ཅད་དམ་ཀུན་ནོ། །ཐམས་ཅད་ཀྱི་རང་ཉིད་དེ་བཞིན་གཤེགས་

པའི་ལུས། ཏེ་སྐུར་བསྒོམ་མོ། །དེ་བཞིན་གཤེགས་པ་ཀུན་གྱི་སྐུར་སྒོམ་ཚུལ་ནི། རང་ལྷར་བསྒོམས་པའི་སྐུ་ཕྱག་ཆེན། གསུང་ཆོས་རྒྱ་ཐུགས་དམ་རྒྱ་འཕྲིན་ལས་ལས་ཀྱི་ཕྱག་རྒྱ་བཞིས་ནི་རྒྱས་བཏབ་ཅིང༌། །སྟེ་རྒྱས་བཏབ་ནས་བསྒོམས་
པའོ། །མིག་དང་ལ་སྩོགས་པས་རྣ་བ་དང་སྣ་དང་ལྕེ་དང་ལུས་དང་ཡིད་ཀྱི་དབང་པོའི་བདག་ཉིད་དུ་བསྒོམ་པར་བྱ་སྟེ་དབང་པོའི་ལུས་དབེན་ནོ། །༼རྒྱུད་ཕྱི་མ་ལས་སེམས་དཔའ་དང་སེམས་མ་བཅུ་བདུན་བཤད་པའི་སྐབས་སུ། སྐྱེ་མཆེད་དྲུག་དང་དབང་པོ་དྲུག། 
ས་ཆུ་མེ་རླུང་ནམ་མཁའ་ཞེས་གསུངས་ལ། དེ་ཡང་འཁོར་ཕུན་ཚོགས་ཀྱི་འགྲེལ་པར། ཆོས་དབྱིངས་རྡོ་རྗེ་ཀུན་བཟང་དང༌། ནམ་མཁའ་རྡོ་རྗེ་འཇམ་དབྱངས་ལ་བཤད་པ་ལྟར་བྱ་དགོས་པས། སྐབས་དེར་དབང་པོ་དྲུག་པ་ཡིད་དབང་བྱམས་པ་ལ་བྱ་དགོས་ཤིང༌། རྡོ་རྗེ་འཕྲེང་བ་དང་
སྤྱོད་བསྡུས་ལས། འཇམ་དཔལ་ཡིད་དབང་དུ་བཤད་པས་ཡིད་དབང་ལ་རྒྱལ་སྲས་གཉིས་ཏེ་འདིར་ཀུན་བཟང་ཁ་བསྐང་ངོ༌། །༽རང་ལྷར་བསྒོམས་པ་དེར། །ས་སྙིང་དང་ལ་སོགས་པས་ཕྱག་རྡོར་དང་ནམ་སྙིང་དང་འཇིག་རྟེན་དབང་ཕྱུག་དང་སྒྲིབ་སེལ་དང་འཇམ་
དབྱངས་རྣམས་རིམ་པ་བཞིན་དུ་རྒྱལ་བའི་སྲས། པོ། ༈ ཨརྦ། ནྟི་ནི་འདུལ་བའོ། །རོལ་པས་གདུག་པ་འདུལ་བས་དགའ་བ་སྟེ་དགྱེས་པ་གང་ཡིན་པའི། །ཁྲོ་བོའི་རྒྱལ་པོ་སྟོབས་ཆེན་པོ་རྣམས། །དེ་ནི་ཕྱོགས་དང་
མཚམས་བཅུ་བསྲུང་བའི་ངོ་བོ་རུ། །གནས་པ་དཔུང་པ་ལ་སོགས་པའི་ཡན་ལག་བཅུ་པོ་རྣམས་ཀྱི་ངོ་བོར་སུ་བརྟག། པ་སྟེ་སྒོམ་མོ། །༼འདིར་སྔ་མ་རྣམས་རོལ་པས་ཞེས་པའི་དོན་ཕྱག་རྒྱ་ལ་རོལ་པར་བྱས་ནས་ཤིན་ཏུ་རྣལ་འབྱོར་

གྱི་སྐབས་སུ་ཡབ་ལ་ཁྲོ་བོ་བཅུའི་ས་བོན་འགོད་པ་དང༌། ཕྱག་རྒྱ་འདུ་བྱེད་པའི་དུས་སུ་དེའི་ལུས་ལ་ཁྲོ་མོའི་ས་བོན་འགོད་པ་ལ་བྱས་ནས་འདོད་ཆགས་ཆོས་སྦས་སུ་འཆད་དོ། །དེ་ནི་མི་རིགས་ཏེ་ལྷ་སོ་གཉིས་ཀྱི་ལུས་དབེན་དཀྱུས་གཅིག་ལ་འཆད་པར་སྣང་བའི་ཕྱིར་དང༌། འདོད་
ཆགས་ཆོས་སྦས་གསལ་བར་འོག་ནས་སྟོན་པའི་ཕྱིར་དང༌། ཨརྦ་ནྟི་རོལ་པ་ལ་ངེས་པར་བསྒྱུར་མི་དགོས་ལ། བསྒྱུར་དུ་ཆུག་ཀྱང་ཕྱག་རྒྱ་དང་རོལ་པ་ཁོ་ན་ལ་བཤད་མི་དགོས་པའི་ཕྱིར་རོ། །སྤྱོད་བསྡུས་ལས། ཁྲོ་བོ་བཅུ་དང་བྱམས་པ་དང༌། །ཀུན་བཟང་གིས་ལུས་དབེན་མ་གསུངས་པ་ནི། རྒྱུད་ཕྱི་མ་
དང་ཟླ་གསང་ཐིག་ལེ་ལས། རིགས་བརྒྱར་བཤད་པ་ལ་དགོངས་ནས་ཡིན་གྱི་དེར་ངེས་པ་མ་ཡིན་པའི་ཕྱིར་རོ།། ༈ ༽ཏ། ཏཏྟཏ་ནི་དེ་དང་དེའོ། །རིགས་ལྔ་པོ་དེ་དང་དེ་ཡི་རིགས་ལས་བྱུང་བའི། །སྔར་བཤད་པའི་ལུས་དབེན་གྱི་ལྷ་ཕོ་དང་ལྷ་མོ་རྣམས་ལ་ངོ་བོ་
ཐ་དད་པ། །དེ་ནི་ཡོད་པ་མིན་ཏེ་ཐམས་ཅད་ཀྱང་གསང་ཆེན་རྡོ་རྗེ་འཆང་གི་རིགས་གཅིག་ཏུ་འདུ་བས་ལུས་དབེན་གྱི་སྐབས་སུ་རང་ཉིད་ལྷར་བསྒོམ་པ་ན་དེ་ཉིད་བསྒོམ་པར་བྱའོ། །འོ་ན་ལྷ་ཕོ་མོ་དུ་མ་སྟོན་པ་ཅི་ཡིན་སྙམ་ན་ངོ་བོ་ཐ་དད་པ་དེ་མེད་ཀྱང༌། །སོ་སོ་བ་ལ་མོས་པའི་འགྲོ་བའི་
དོན་གྱི་ཕྱིར་དུ་ཐ་དད་པ་དེ་རྣམས་རབ་ཏུ་སྟོན། །པར་མཛད་དོ། །འདིས་ནི་གསང་ཆེན་རྡོ་རྗེ་འཆང་གི་ལུས་དབེན་སྟོན་ནོ།། ༈ ཐཱ། སྠཱ་ཏ་བྱཾ་ཞེས་བྱས་པ་ནི་གཞག་པར་བྱ་ཞེས་པའོ། །དེ་བས་བདེ་སྟོང་གཉིས་སུ་མེད་པའི་ཡེ་ཤེས་མཐོང་བ་སྟེ་མངོན་དུ་
བྱས་པ་ཡི། །རྣལ་འབྱོར་པས་ནི་མཉམ་བཞག་ཏུ་སྣང་མཆེད་ཐོབ་གསུམ་གྱི་ཡེ་ཤེས་གསུམ། །༼གཉིས་མེད་མཐོང་བའི་རྣལ་འབྱོར་པས། །ཡེ་ཤེས་གསུམ་མཐོང་དེ་ལས་ནི། །དམན་དང་བར་མ་དམ་པ་ཡི། །ཡུལ་རྣམས་ལ་ནི་གཞག་པར་བྱ། །ཞེས་པ་ལེགས་སོ། །

༼མཐོང་བ་དེ་ལས་ལངས་པའི་དུས་སུ་ནི་ཕྱིར་གཟུགས་སོགས་དམན་པ་དང་བར་མ་དང་། །དམ་པ་སྟེ་མཆོག་གི་འི་ཡུལ་གསུམ་པོ་གང་ཤར་བ་ལ་མཉམ་བཞག་གི་བདེ་སྟོང་དྲན་པ་དེ་གཞག་པར་བྱ། །
བ་སྟེ་དེའི་རྣམ་རོལ་ཏུ་བལྟས་ཏེ་རྒྱས་གདབ་པར་བྱའོ། །དེ་ཉིད་གསལ་བར་སྟོན་པ་ནི། ག་ཙྪ་ཏི་ནི་འགྲོ་བར་འགྱུར་བའོ། །མིག་ལ་སོགས་པའི་དབང་པོ་རང་ཉིད་རང་རང་གི་ཡུལ་གཟུགས་སོགས་ལ། །འགྲོ་བ་སྟེ་འཇུག་པར་གྱུར་པའི་ཡུལ་དེ་དང་དེ། །དབང་པོ་
གང་དང་གང་གི་སྤྱོད་ཡུལ། །དུ། ལོངས་སྤྱོད་པ་དེ་དང་དེ་ནི་སྣང་བ་གསུམ་གྱི་ཡེ་ཤེས་ཀྱི་བདེ་སྟོང་དབྱེར་མེད་པ་ཙམ་ཉིད་དོ། །༼ཞེས་ཡང་དང་ཡང་དུ་བལྟ་བར་བྱ་སྟེ། དེ་ལྟར་བསྒོམས་ན་ཡུལ་དུ་གང་སྣང་ཀུན་ནང་དུ་བདེ་བ་འབར་བའི་གྲོགས་སུ་འགྱུར་རོ། །
ཚིགས་བཅད་དེ་གཉིས་ཀྱིས་ནི་སེམས་དབེན་གྱི་བདེ་སྟོང་མཉམ་བཞག་ཏུ་བསྐྱངས་པའི་མཐར་མཉམ་ལངས་ཀྱི་དུས་སུ་ཇི་ལྟར་སྒོམ་པ་བསྟན་ཏེ། ལུས་དབེན་དང་ངག་དབེན་ལ་སོགས་པ་ལ་ཡང་མཉམ་བཞག་ཏུ་ལྷན་སྐྱེས་ཀྱི་བདེ་སྟོང་དབྱེར་མེད་སྐྱོང་ནུས་པའི་མཚམས་ནས་མཉམ་ལངས་ཀྱི་དུས་སུ་
སྔར་ལྟར་བྱེད་པ་ཡིན་ནོ། །༽ཏ། ཏཏྟཏྟ་ནི་དེ་དེའོ། །མིག་ལ་སོགས་པའི་དབང་པོ་དེ་དང་དེའི་ལམ་ནས་ནི། །སྒྲུབ་པ་པོས་ནི་ཡུལ་གང་དང་གང་ཐོབ་པ། །སྟེ་ལོངས་སྤྱོད་པ་མཐའ་དག་གཟུགས་རྡོ་རྗེ་མ་ལ་སོགས་པར་བསྒོམས་ཏེ་རང་དེ་བཞིན་
གཤེགས་པ་རྣམས་སུ་བྱས་པ་ལ། ༼མཐའ་དག་དེ་བཞིན་གཤེགས་རྣམས་ལ་ཟེར། ༽དེ་བཞིན་དེ་རྣམས་མ་ལུས་པར། །དེའི་དབང་པོ་རྣམས་ཚིམ་པར་བྱ་བའི་ཕྱིར་དུ་དབུལ་བར་བྱའོ། །༼ཞེས་ཏེ་ཡུལ་ལྔ་རྡོ་རྗེ་མ་ལྔར་བསྒོམ་པའི་

ལུས་དབེན་ནོ། །རྒྱུད་འདིར་སེམས་དབེན་གྱི་སྣང་བ་སེམས་སྦས་ཀྱི་སྐབས་སུ་ལུས་དབེན་དང་ངག་དབེན་གཉིས་ཀ་གསུངས་ཤིང༌། ལེའུ་བཅུ་བདུན་པའི་འགྲེལ་པར་ཡང་ལྡང་འཇུག་གནས་གསུམ་གྱི་རྡོར་བཟླས་སྦས་དོན་དུ་བཤད་པས་སེམས་དམིགས་རིམ་པ་གཉིས་པར་མཛད་པ་ན་
རྫོགས་རིམ་པའི་ལུས་དབེན་དང་ངག་དབེན་གཉིས་སེམས་དམིགས་ཀྱི་རིམ་པར་སྡུད་པ་ཡིན་ལ། དེས་ནི་རྡོར་བཟླས་རིམ་ལྔའི་རིམ་པ་དང་པོར་མཛད་པས་ན་ལུས་དབེན་ཁྱད་པར་ཅན་རྡོར་བཟླས་ཀྱི་རིམ་པར་སྡུད་པ་ཡང་ཤེས་པར་བྱའོ།། ༈ ༽ཀཱ་ཡ་ནི་སྐུའོ། །ལྷག་མོས་འོད་
གསལ་དུ་སྡུད་པའི་ཆོས་སྐུ་དང༌། མངོན་བྱང་ལྔ་ལས་དང་པོའི་མགོན་པོར་སྐྱེད་པའི་ལོངས་སྐུ་དང༌། ༼གཞི་ལ་འཆི་བའི་འོད་གསལ་གྱི་རླུང་སེམས་ཙམ་ལས་བར་དོའི་ལུས་འགྲུབ་པ་བཞིན་དུ། ལམ་དུ་ཡང་དཔེའི་འོད་གསལ་གྱི་རླུང་སེམས་ཙམ་ལས་སྒྱུ་མའི་སྐུ་སྒྲུབ་པའི་ཀུན་རྫོབ་སྒྱུ་མའི་སྦས་པ་
ནི་ཀཱ་སྐུ་གསུམ་ཞེས་པ་ལ་སོགས་པས་སྟོན་ནོ། །༼དེ་སྤྲུལ་སྐུར་བསྒྱུར་བའི་སྐུ་གསུམ་དག་ནི་ཐ་དད་པར། །སྐྱོབ་པ་ཡིས་ནི་བསྐྱེད་རིམ་དུ་ཡང་དག་པར་བསྟན། །པས་རིམ་པ་དང་པོར་མོས་པ་ཡིད་བྱེད་ཙམ་མིན་པའི་ལམ་གྱི་སྐུ་གསུམ་སྦྱོར་བ་མེད་དོ། །འོ་ན་དེ་
ལམ་གང་གི་སྐབས་སུ་ཡོད་སྙམ་ན། རྫོགས་པའི་རིམ་གྱི་སྦྱོར་བ་ཡིས། །ཏེ་རྣལ་འབྱོར་གྱིས། བློས་བཅོས་པ་ཙམ་མིན་པའི་སྐུ་གསུམ་ངོ་བོ་གཅིག་ཏུ་ཡང་ནི་སྦྱོར་བར་འགྱུར་བ་ཡིན་ནོ། །ཐབས་གང་གིས་དེ་ལྟར་འགྱུར་སྙམ་ན་ཡཱ། ད་ནི་གང་ཞིག་གོ། གང་ཞིག་
སངས་རྒྱས་རྡོ་རྗེ་འཆང་གི་མཚན་དཔེས་བརྒྱན་པའི་སྐུའི་མཚན་ཉིད། །དེ་ངོ་བོ། མིང་ཀུན་རྫོབ་བདེན་པ་སྒྱུ་མའི་ལུས་སུ་ར་གསུངས་པ་ནི། །ངོ་༼དེ་ཉིད་འོད་གསལ་བས་དག་པས། །རྫོགས་པ་ཡི་ནི་རྣལ་འབྱོར་འགྱུར། །ཟེར། དེ་ཉིད་ནི་རྫོགས་པའི་རིམ་པའི་

སྐུ་གསུམ་ངོ་བོ་གཅིག་ཏུ་སྦྱོར་བར་འགྱུར་རོ་བས། །འོད་གསལ་བར་ནི་རྣམ་པར་དག། པར་བྱས་པས། བཱཀ་པ་ཐ་ནི་ཚིག་གི་ལམ་མོ། །ཚིག་གི་ལམ་ནས་སློབ་མ་ལ་སྒྱུ་མ་ལ་སོགས་པ་དང་དཔེ་དོན་དུ་སྦྱར་ཏེ། བསྟན་
པར་བྱས་པའི་གྱི་ཡུལ་སྒྱུ་ལུས་འདི་ཉིད། །ནི་གཙོ་བོ་སྟེ་ཁྱབ་བདག་གི་འི་ཡེ་ཤེས་ཀྱི་སྐུ་ཡིན་པས་ཡེ་ཤེས་ཀྱི་སྐུ་༼ཀུན་རྫོབ་སྒྱུ་མའི་སྦས་པའི་སྐབས་སུ་མཐར་ཐུག་གི་འོད་གསལ་དང་ཟུང་འཇུག་བཤད་པ་ནི་སྒྱུ་ལུས་རྟོགས་པའི་ཡན་ལག་ཏུ་ཡིན་པས་སྐབས་སུ་མ་བབ་པ་མིན་ནོ། །
༽ཡིན་པས་ཡེ་ཤེས་ཀྱི་སྐུ་ཡིན་ལ། རང་བཞིན། །གྱི། དེ་ཡང་སེམས་ཅན་ཀུན་ལ་ཕན་པའི་གཟུགས་སྐུའི་ཐུན་མོང་མ་ཡིན་པའི་རྒྱུ་སྒྲུབ་པའི་ཕྱིར་དུ། །འཇའ་ཚོན་བཞིན་དུ་སྣང་བའི་སྐུར་སྐྱེད་པ་ཡིན་ནོ། །༈ ༽ཙིད། ཏ་ནི་སེམས་སོ། །
ང་བ་གསུམ་གྱི་མིང་གི་རྣམ་གྲངས་ལ་སྣང་བ་ལ་སེམས་དང་མཆེད་པ་ལ་སེམས་བྱུང་དང་ཉེར་ཐོབ་ལ་མ་རིག་པ། །དང་། ཡང་དེ་གསུམ་ལ་རིམ་པ་བཞིན་དུ་༼དེ་དག་གིས་སྒྱུ་ལུས་ནི་འོད་གསལ་གྱི་རླུང་སེམས་ཙམ་ལས་སྐྱེས་པའི་ཡེ་ཤེས་ཀྱི་སྐུ་འཇའ་ལུས་རྡོ་རྗེ་འཆང་
གི་སྐུར་བསྟན་ནོ།། ༼ཤེས་རབ་དང་ཐབས་དང་ཉེ་བར་ཐོབ་པ་དང༌། །སྟོང་པ་དང་ཤིན་ཏུ་སྟོང་པ་དང་། །སྟོང་པ་ཆེན་པོ་ཞེས་ཀྱང་རབ་ཏུ་བརྗོད། །དེ་ཀུན་རྟོག་གིས་སྟོང་པའི་རིམ་པ་གསུམ་མོ།། ༈ ཏ། ཏ་ནི་དེ་ནས་སོ་རང་བཞིན་བརྒྱད་
ཅུའི་རྟོག་པ་དང་སྣང་བ་གསུམ་གྱི་ཡེ་ཤེས་ཀྱི་འི་དབྱེ་བ་སྟེ་ཁྱད་པར་ཤེས་ནས། །དེ་ནས་ཏེ་དེའི་འོག་ཏུ་རྫོགས་རིམ་པའི་སྤྱོད་པར་རབ་ཏུ་བྱའོ། །༼ཞེས་སྤྱོད་པ་བྱེད་པའི་དུས་བསྟན་ནོ། །དབྱེ་བ་ཤེས་པ་ནི་གོ་བ་སྐྱེས་པ་ཙམ་མིན་གྱི། ལུས་ལ་གནད་དུ་

བསྣུན་པའི་ཐབས་ཟབ་མོ་བསྒོམས་པ་ལ་བརྟེན་ནས། རླུང་ཐིམ་པའི་རིམ་གྱིས་སྟོང་པ་རྣམས་བསྐྱེད་པའི་ཉམས་མྱོང་གི་སྟེང་ནས། སྣང་བ་གསུམ་དང་ཀུན་རྟོག་སྐྱེ་ཚུལ་རྣམས་ལེགས་པར་ངེས་པའོ། །འོན་ཀྱང་དེ་ནི་དབེན་པ་གསུམ་གའི་སྐབས་སུ་འབྱུང་མོད་ཀྱང༌། འདི་ནི་སེམས་དབེན་གྱི་
སྣང་བ་རྣམས་ཐོབ་པའི་རྗེས་ནས་ཡིན་ནོ། །འདི་ལ་སེམས་དབེན་ཐོབ་ནས་སྒྱུ་ལུས་འགྲུབ་པའི་དོན་དུ་སྤྱོད་པ་བྱེད་པ་དང༌། སྒྱུ་ལུས་མཚན་ཉིད་པ་ཐོབ་ནས་སློབ་པའི་ཟུང་འཇུག་གི་དོན་དུ་སྤྱོད་པ་བྱེད་པ་དང་། སློབ་པའི་ཟུང་འཇུག་ཐོབ་ནས་མི་སློབ་པའི་ཟུང་འཇུག་གི་ཕྱིར་དུ་སྤྱོད་པ་བྱེད་པ་གསུམ་
ལས། འདིར་ནི་སྤྱོད་པ་དང་པོ་གཉིས་ཀྱི་སྐབས་གཟུང་ངོ༌། །༽དེ་ལྟར་སྤྱོད་པ་བྱས་པས་སྔོན་གྱི་ལས་ཀྱིས་འཕངས་པའི་སྒྲུབ་པ་པོའི་རྣམ་སྨིན་གྱི་ལུས་ནི་ཡོངས་སུ་སྤངས་པ་སྟེ་དེ་ལས་ལོགས་སུ་བྱེ་ནས། །རྡོ་རྗེའི་སྐུ་སྒྱུ་མའི་ལུས་ཉིད་ནི་ཐོབ་པར་འགྱུར་
རོ། །༼རྫོགས་རིམ་པའི་ལམ་དུས་ཀྱི་རྡོ་རྗེའི་སྐུ་ལ་གཉིས་ལས། དེ་ཐོབ་ནས་རིགས་འདྲ་རྒྱུན་མི་འཆད་པའི་རྡོ་རྗེའི་སྐུ་ནི་སློབ་པའི་ཟུང་འཇུག་ནས་འཐོབ་བོ། །ཡེ་ཤེས་ཀྱི་སྐུ་མཚན་ཉིད་པ་ལ་རྡོ་རྗེའི་སྐུར་བྱས་པ་ནི་རིམ་པ་གསུམ་པའི་སྒྱུ་ལུས་ཐོབ་པ་ནས་འབྱུང་སྟེ། རིམ་ལྔར་རྡོ་རྗེའི་སྐུ་
ཡང་དེ་ཉིད་དོ། །ཞེས་རིམ་པ་གསུམ་པའི་སྒྱུ་ལུས་ལ་དེ་ལྟར་གསུངས་པའི་ཕྱིར་རོ། །དེས་ན་སྤྱོད་པའི་ཕན་ཡོན་འདི་ཡང་སྐབས་གཉིས་སུ་ཤེས་པར་བྱའོ། །༽ཧྲི། ད་ནི་ཐུགས་སོ། །སྒྲུབ་པ་པོ་རང་གི་ཐུགས་ཏེ་སེམས་ལ་འཇིག་རྟེན་པ་སེམས་ཅན་ཡིན་ནོ་ཅོག་
རྣམས་ཀྱི། །དོན་དུ་སྤྱོད་པ་བྱའོ་ཞེས་བཞག་ནས་དེ་བཞིན་གཤེགས། །པ་རྣམ་སྣང་ལ་སོགས་པའི་ཀུན་ཀུན་རྫོབ་པ་ཡི་སྐུར་སྤྲུལ་ནས་ཟེར། རྫོབ་པ་སྟེ་བཅོས་མ་འབག་ལ་སོགས་པའི་ཏུ་ནི་སྐུར་སྤྲུལ་པ་སྟེ་ཆ་ལུགས་སུ་བསྒྱུར་ནས། །རང་འདོད་

ཡོན་གང་ལ་ཇི་ལྟ་ཇི་ལྟར་སྤྱོད་འདོད་པ་དེ་ལྟ་དེ་ལྟར་འདོད་ཡོན་ལ་སྤྱོད། །པར་བྱེད་དོ་ཞེས་པ་འདིས་སྤྱོད་པའི་དུས་སུ་ཆས་སུ་འཇུག་ཚུལ་སྟོན་ནོ།། ༈ ད། ཏི་ནི་སྟེར་བར་བྱེད་པའོ། །སྤྱོད་པ་བྱས་པ་ལ་བརྟེན་ནས་ཡིད་བཞིན་གྱི་
ནོར་བུ་མཆོག་ལས་འཕྲལ་གྱི་མངོན་འདོད་ཐམས་ཅད་འབྱུང་བ་བཞིན་དུ། །འདོད་པའི་དོན་འཇིག་རྟེན་པའི་དངོས་གྲུབ་ཐམས་ཅད་སྟེར་བར་འགྱུར། །ལ་དེར་མ་ཟད་མཆོག་གི་དངོས་གྲུབ་སངས་རྒྱས་རྣམས་ཀྱི་ཕུན་ཚོགས་ཐམས་ཅད་ཀྱང༌། །སྤྱོད་
པ་བྱས་པའི་སྟོབས་ཀྱིས་བླངས་ནས་དེའི་ཕུན་ཚོགས་ལ་ལོངས་སྤྱོད་པར་འགྱུར། །རོ་ཞེས་པས་སྤྱོད་པའི་ཕན་ཡོན་བསྟན་ནོ།། ༈ ཡ། ད་ཡང་ནི་གང་ཡང་ངོ༌། །རྫོགས་རིམ་པའི་སྤྱོད་པ་བྱེད་པའི་རྣལ་འབྱོར་དབང་པོས་ནི་རང་འདོད་ཡོན་གང་དང་
གང་ལ་སྤྱོད་པར་འདོད། །པ་དེ་དང་དེ་ནི་ཐོགས་པ་སྟེ་དགག་པ་མེད་པར་ལོངས་སྤྱོད་པར་བྱའོ། །མཉམ་པར་མ་བཞག་པ་སྟེ་རྗེས་ཐོབ་ཀྱི་དུས་སུ་འདོད་ཡོན་ལ་རོལ་པ་དེ་ལྟ་བུའི་རྣལ་འབྱོར་གྱིས། །ནི་དུས་རྟག་ཏུ་བདེ་སྟོང་དབྱེར་མེད་ཀྱི་
དོན་ལ་མཉམ་པར་འཇོག་པར་འགྱུར། །རོ་ཞེས་པས་སྤྱོད་པ་བྱས་པས་བདེ་སྟོང་གི་ཏིང་ངེ་འཛིན་ལ་མཉམ་རྗེས་ཀུན་ཏུ་གནས་པར་བསྟན་ཏེ། འདི་དང་ཐུགས་ལ་ཞེས་པའི་ཚིགས་བཅད་གཉིས་ཀྱིས་སྤྱོད་པའི་ཆོ་ག་སྟོན་ནོ།། ༈ བ། ལ་ཛྲ་བསྣན་པ་ནི་
རྡོ་རྗེའོ། །སྒྲུབ་པ་པོའི་རྡོ་རྗེ་དང་པདྨ་མཉམ་པར་སྤྱོར་བལ་བརྟེན་ནས། །རླུང་ཐིམ་པའི་རིམ་པས་སྣང་མཆེད་ཐོབ་གསུམ་གྱི་ཡེ་ཤེས་གསུམ་གྱི་ཆ་སྟེ། དབྱེ་བ་རྣམས་ལེགས་པར་རིག་པར་བྱས་པ། །བློ་ལ་གོས་དང་མ་གོས་

པས། །དེར་ནི་བདེ་སྟོང་སྦྱོར་བས་རྟག་ཏུ་སྟེ། ཡུན་རིང་དུ་མཉམ་གཞག་ལ་གནས། །པར་བྱའོ། །གོས་བ་ཆབ་དང་མ་གོས་བློ་ཅན་གྱིས། །ཞེས་པ་ལེགས་པས་ཕྱག་རྒྱ་དང་སྙོམས་པར་འཇུག་པ་དེ་ཡང་དེ་ལྟར་བྱེད་པ་ལ་ཉོན་མོངས་པའི་ཉེས་དམིགས་ཀྱིས་རྒྱུད་ལ་གོས་པ་དང༌། ཉོན་མོངས་ལམ་དུ་བྱས་
པས་ཉེས་དམིགས་ཀྱིས་རྒྱུད་ལ་མ་གོས་པའི་རྣམ་དབྱེ་ལེགས་པར་ཕྱེད་པའི་བློ་གྲོས་ཅན་གྱིས་བྱ་བ་ཡིན་ནོ།། ༈ ཛྲ། ལ་ཛིམྦྷ་ཞེས་བྱས་ན་རོལ་པའོ། །རང་སྒྱུ་མ་ལྟ་བུའི་ཏིང་ངེ་འཛིན་ལ་གནས་པ་ཉིད་ཀྱི་གྱིས། །ཕྱི་ནང་གི་དངོས་པོའི་བདག་ཉིད་༼
འདི་ཕྱག་རྒྱ་ལ་བརྟེན་ནས་མཉམ་བཞག་ཏུ་སེམས་དབེན་གྱི་ཡེ་ཤེས་བསྐྱེད་པ་ལ་སྦྱོར་བར་སྔ་མ་རྣམས་བཞེད་དེ། དེར་མ་ཟད་ལུས་དབེན་གྱིས་བརྒྱུད་ནས་དང༌། ངག་དབེན་གྱིས་དངོས་སུ་མཉམ་བཞག་ཏུ་སེམས་དབེན་བསྐྱེད་པ་ཡང་ཤེས་པར་བྱོས་ལ། མཉམ་བཞག་ལས་ལངས་པའི་དུས་སུ་
སྒོམ་ཚུལ་ནི་བཤད་ཟིན་ཏོ། །འདིས་འདོད་ཆགས་ཆོས་སྦས་སྟོན་ལ་སྤྱོད་པ་གཉིས་ཀྱི་སྐབས་སུ་ཡང་ཕྱག་རྒྱ་ལ་བརྟེན་པ་ཡང་རིག་པར་བྱའོ། །འདི་རྣམས་ཀྱི་སྐབས་སུ་ཡེ་ཤེས་གསུམ་ཞེས་མང་དུ་འབྱུང་བ་ནི་དོན་གྱི་འོད་གསལ་སྐབས་འདི་རྣམས་སུ་མེད་ལ། དཔེའི་འོད་གསལ་ཐམས་ཅད་སྟོང་
པ། སྟོང་པ་གསུམ་པ་ཉེར་ཐོབ་ཏུ་བསྡུས་པའི་ལུགས་ཡིན་པས། དཔེའི་འོད་གསལ་ལོགས་སུ་བྱས་ན་སྟོང་པ་བཞི་ག་ཡོད་དོ། ། ༼ཀུན་ལ་རྣམ་པར་རོལ། །པ་སྟེ་རང་སྒྱུ་ལུས་སུ་སྣང་བ་དེ་དང་འདྲ་བར་བལྟ་བའོ། །རིམ་ལྔ་ལས། སྒྱུ་མ་ལྟ་བུའི་ཏིང་འཛིན་གནས། །ཐམས་ཅད་དེ་དང་
འདྲ་བར་མཐོང༌། །ཞེས་གསུངས་པ་ལྟར་རོ། །སངས་རྒྱས་ཀྱི་མཛད་པ་ནི་ཐབས་སྣ་ཚོགས་ཀྱིས་སེམས་ཅན་གྱི་དོན་མཛད་པ་ཡིན་ལ་སྒྱུ་ལུས་པ་འདིས་ཀྱང་དེ་ལྟར་བྱེད་བཞིན་དུ། །མཐར་ཐུག་པའི་དོན་གཏན་ལ་ཕབ་པའི་གཞི་འོད་གསལ་ལ་གནས། །པར་མཛད་དོ་

ཡོ། ག་ནི་རྣལ་འབྱོར་རོ། །རྣལ་འབྱོར་དང་དེས་མཚོན་པའི་རྗེས་སུ་རྣལ་འབྱོར་དང་ལྷག་པ་སྟེ་ཤིན་ཏུ་འི་རྣལ་འབྱོར་དང༌། །རྣལ་འབྱོར་ཆེན་པོར་ཏེ་རྣལ་འབྱོར་བཞིའི་དང་པོ་སྦྱོར་བར་ཡང་སྒྱུ་ལུས་པ་རང་ཉིད་འགྱུར་ལ། །རྡོ་རྗེ་ཅན་ཏེ་དཀྱིལ་འཁོར་
རྒྱལ་མཆོག་གི་གཙོ་བོ་དང་འཁོར་གྱི་མཁའ་འགྲོ་ཕོ་མོ་དང་། །གང་ཡིན་པ་ཡང་རྣལ་འབྱོར་སྒྱུ་ལུས་པ་དེ་རང་ཉིད། །དེ་དག་ཏུ་འགྱུར་རོ། །དེ་དག་གིས་ནི་སྒྱུ་ལུས་པའི་ཏིང་ངེ་འཛིན་གཉིས་བསྟན་ཏེ། དེས་ལས་རྒྱལ་མཆོག་ཀྱང་ཤེས་པར་བྱའོ། །ཚིགས་བཅད་དེ་གཉིས་༼
མཁའ་འགྲོ་མ་ཞེས་པ་ལྟར་ནའང་འཁོར་གྱི་ལྷ་མོ་སྨོས་པས་འཁོར་གཞན་ཡང་མཚོན་ནོ། །༽ཀྱིས་སྒྱུ་མ་ལྟ་བུའི་ཁྱབ་པ་བསྟན་ནོ།། ༈ གལ་ཏེ་རིག་མའི་འདོད་ཡོན་ལ་སྤྱོད་ན། འདོད་པ་རྣམས་ནི་དུག་གི་ལོ་མ་ལྟ་བུ་ཞེས་སོགས་དང་འགལ་ལོ་ཞེ་ན་ཥིད། ལ་ནི་ཥིདྷཱ་ཞེས་
བྱས་ན་བཀག་པའོ། །ཐེག་པ་གཞན་དུ་འདོད་ཡོན་ལ་ཆགས་པ་བཀག་པ་དག་ཀྱང་ཐེག་པ་འདིར་ཐབས་མཁས་ཀྱིས་བྱེད་པས་ན། །འདི་འདྲ་བ་འདི་བྱར་རུང་བ་དང་བྱར་རུང་བ་མིན་པ་གང་ཡིན་ནམ་སྙམ་པའི་རྣམ་པར་རྟོག་པ་སྤངས་ཏེ། །བྱས་ཀྱང་ཆགས་སོགས་
ཀྱི་ཉེས་དམིགས་ངན་འགྲོར་འཁྲིད་པ་སོགས་ཀྱི་རྒྱུད་ལ། མི་གོས་པའི་དཔེ་ནི། འདམ་གྱི་དབུས་སུ་སྐྱེས་པའི་པདྨ་ལ་ནི་འདམ་གྱིས་མ་གོས་པ་བཞིན་ནོ། །མི་གོས་པའི་རྒྱུ་མཚན་ནི། ཆོས་རྣམས་ཀྱི་ངོ་བོ་ཉིད་དེ། དེ་ཁོ་ན་ཉིད་ཡོངས་སུ་ཤེས་པའོ། །༼དེ་ཁོ་ན་ཉིད་
ཤེས་པ་དེ་ཙམ་ཞིག་ཡོད་པ་ལ་ཉེས་མེད་དུ་འགྱུར་ན་ནི། འཕགས་པ་ཡབ་སྲས་ཀྱི་གཞུང་ལས་ཐེག་དམན་ལ་ཡང་ལྟ་བ་དེ་ཡོད་པར་གསུངས་པས། དེ་དག་ལ་ཡང་རིག་མའི་འདོད་ཡོན་ལ་བསྟེན་པ་གནང་བར་ཧ་ཅང་ཐལ་བར་འགྱུར་རོ། །དེས་ན་དེ་ཉིད་རྟོགས་པ་གཙོ་བོ་ཡིན་མོད་ཀྱང༌། གཉིས་ཀ་

ལྷའི་རྣལ་འབྱོར་བརྟན་པ་དང༌། བྱང་ཆུབ་ཀྱི་སེམས་ཕྱིར་མི་འཕོ་བ་སོགས་ཀྱི་མཚན་ཉིད་མང་པོ་གསུངས་པ་རྣམས་ཚང་བ་དགོས་སོ། །༽གོས་པར་མི་འགྱུར། །བས་སྐྱོན་མེད་དེ་གནང་བཀག་དེ་གཉིས་ཀྱི་གདུལ་བྱ་སོ་སོ་བ་ཡིན་པའི་ཕྱིར་རོ།། ༈ བྷ། བ་ཏི་ནི་འགྱུར་རོ་ཞེས་པའོ། །
དབང་ཕྱུག་གི་ཡོན་ཏན་གཟུགས་ཕྲ་བ་སོགས་བརྒྱད་དང་ཉེ་བར་ལྡན་པས། །སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་རིག་པར་འགྱུར་ཞིང༌། །འཇིག་རྟེན་གྱི་ཁམས་ཀྱི་ཞིང་ནི་མ་ལུས་པར། །རྣལ་འབྱོར་པ་བདག་ཉིད་ཡེ་ཤེས་ཀྱི་
ལུས་ཀྱིས་སྤྱོད། །པར་བྱེད་དོ། །གེ་ཧ་ནི་ཁྱིམ་མོ་གཙོ་བོ་གནས་གང་དུ་སྤྱོད་པ་ཡི། །དེ་ཡི་ཁྱིམ་ནི་ནམ་མཁའ་ཉིད། །དོ། །ལྷན་སྐྱེས་ཀྱི་བདེ་བ་ཆེན་པོའི་ཏིང་ངེ་འཛིན་གྱིས། །ནམ་མཁའ་དེ་ཉིད་དུ་ནི་རྟག་ཏུ་དགྱེས། །པར་མཛད་དོ། །ཚིགས་བཅད་
དེ་གཉིས་ཀྱིས་ཀྱང་སྤྱོད་པའི་ཕན་ཡོན་སྟོན་ནོ། །ཡང་ནམ་མཁའ་དོན་དམ་བདེན་པ་ལ་བཤད་ན་ཡུལ་དེར་རྟག་ཏུ་ཡུལ་ཅན་བདེ་ཆེན་གྱིས་རོལ་པར་མཛད་པ་སྟོན་ནོ།། ༈ ཨེ་ཥུ། ནི་འདི་ལའོ། །འདི་ལ་སྣང་བ་གསུམ་གྱི་དབྱེ་བ་ལ། །ཐུན་མཚམས་དང་ཉིན་མོ་
དང་མཚན་མོ་ཡི། །འཇིག་རྟེན་གྱི་ཐ་སྙད་བྱས་པ་སྟེ་ཡིས། །སྣང་བ་སོགས་ཀྱི་ཡེ་ཤེས་གསུམ་ལ་ནི་ཐ་སྙད་དེ་ལྟར་འདོགས་པའི་རྒྱུ་མཚན་ཁྱད་པར་ཅན་མཐོང་བའི་ཕྱིར་རོ། །བི། ཙི་ཏྲ་ནི་སྣ་ཚོགས་པའོ། །སྣ་ཚོགས་པ་ཡི་ཐ་སྙད་
དག། འཇིག་རྟེན་པས་ནི་ཡོངས་བརྟགས་པའི། །སྐྱེས་པ་བུད་མེད་མ་ནིང་གསུམ་དང་། གཡས་གཡོན་དབུས་མ་གསུམ་དང༌། འཇམ་རྩུབ་བར་མ་གསུམ་ལ་སོགས་པ། འོད་གསལ་དུ་བགྲོད་པའི་ལམ་གསུམ་གྱི་ལམ་སྐྱེ་བའི་རིམ་པའི་དུས་གསུམ་གྱི་ནི་དབྱེ་བ་

ཡིས། །ཡེ་ཤེས་རྣམ་པ་གསུམ་འབྱུང་བའི་མིང་གི་རྣམ་གྲངས་སོ་ངོ༌།། ༈ ཛ། ན་མ་ནི་སྐྱེ་བའོ། །སེམས་ཅན་གྱི་སྐྱེ་བ་དང་སྐྱེས་ནས་མ་ཤིའི་བར་དུ་གནས་པ་དང་འཇིག་པ་སྟེ་འཆི་བ་དང༌། །འཆི་༼
ཚིགས་བཅད་འདི་གཉིས་དང་། སྔར་གྱི། སེམས་དང་སེམས་བྱུང་མ་རིག་པ། །ཞེས་པའི་ཚིགས་བཅད་གསུམ་ནི་ཡེ་ཤེས་གསུམ་གྱི་མིང་གི་རྣམ་གྲངས་ཏེ་སེམས་དམིགས་ཀྱི་རིམ་པར་བསྡུའོ། ། ༼སྲིད་དང་སྐྱེ་སྲིད་གཉིས་ཀྱི་བར་ན་གནས་པའི་སྲིད་པ་བར་མར་གནས་པ་སྟེ། །
སྐྱེ་བ་ལ་སོགས་པ་ཇི་སྙེད་པ་འཇིག་རྟེན་གྱིས་བརྟགས་པ། །རྣམས་མཐར་གཏུགས་པའི་རྩ་བ་ནི་ཤིན་ཏུ་ཕྲ་བའི་རླུང་དང་དེའི་བཞོན་པ་ཅན་གྱི་སེམས་སུ་ཟད་པས་དེ་རྣམས་སེམས་ ༼སྲིད་པ་བར་དོ་ཟུར་དུ་སྨོས་པ་ནི་སྒྱུ་ལུས་སྲིད་པ་བར་དོ་བཞིན་དུ་བསྐྱེད་པ་གོ་བའི་ཆེད་དོ། །
༼དང་དེའི་བཞོན་པའི་ཀྱི་རླུང་གི་རྣམ་འཕྲུལ་ལོ།། ༈ ཧཱ། ས་ནི་རྒོད་པའོ། །སྤྱོད་པའི་དུས་སུ་ཕན་ཚུན་བལྟས་ཏེ་རྒོད་པ་དང་གླུ་དང་གར་གྱི་རྩེད་མོ་བྱེད་པ་དང༌། །སྒེག་པ་ལ་སོགས་པའི་གར་གྱི་རོ་སྟེ་ཉམས་དགུ་༼
ཞེས་གསུངས་པ་འདིས་སྒྲུབ་པ་པོའི་གཉུག་མའི་ལུས་ཀྱི་རླུང་སེམས་ཙམ་ལས་སྒྱུ་མའི་སྐུ་བསྒྲུབ་པར་སྟོན་པ་ཡིན་ཏེ། སྒྱུ་ལུས་ཀྱི་བསྒྲུབ་གཞིའོ། །༼དང་ར་ལྡན་པ་དང༌། །ངག་ཏུ་སྔགས་སྨྲ་བ་དང་ལུས་ཀྱི་ཕྱག་རྒྱ་འཆིང་བའི་རྣམ་པར་རྟོག་
པ། །ཐམས་ཅད། རང་ཉིད་རྡོ་རྗེ་སེམས་དཔར་གནས་པའི་ཀུན་ཏུ་སྤྱོད་པ་ཡིན་ནོ། ཞེས་པས། སྔར་ངོ་བོ་ཉིད་ཤེས་གོས་མི་འགྱུར་ཞེས་གསུངས་པའི་རྒྱུ་མཚན་བསྟན་ནོ་འོ།། ༈ རཏྣ་ནི་རིན་པོ་ཆེའོ། །བདག་བྱིན་གྱིས་བརླབ་པ་

ཆེན་པོའི་སྒྱུ་ལུས་ནི་ཤིན་ཏུ་དཀོན་པ་དང་ཚེ་འདིར་འཚང་རྒྱ་བའི་འདོད་དོན་སྟེར་བས་རིན་པོ་ཆེ་མཆོག་ཡིན་གྱི། དེ་མ་གཏོགས་པར། །རིན་ཆེན་གཞན་དེ་དང་མཚུངས་པ་དག་སྦས་པའི་སྐབས་འདི་ན་མེད་དོ། མེ་ཡིས་དྲི་མ་ལེགས་པར་སྦྱངས་པའི་ནོར་བུ་བཞིན། །
དུ་འགྱུར་རོ། །སྐུ་དེ་རང་བཞིན་འོད་གསལ་དུ་ཞུགས་པས་རྣམ་པར་དག་པ་སྟེ་སྦྱངས་ན་འོ།། ༈ དཔལ་ལྡན་འདུས་པའི་རྩ་རྒྱུད་ཀྱི་འདི་སྐད་ནས་ཡོངས་གསལ་བའི། །བཞུགས་ཞེས་པའི་ཚིག་དོན་འདི་དག་ནི། །བཤད་རྒྱུད་རྡོ་རྗེ་འཕྲེང་༼
དཔལ་ལྡན་འདུས་པའི་བཞུགས་པའི་ཚིག། རྡོ་རྗེ་འཕྲེང་བའི་རྗེས་འབྲངས་ནས། །དེ་ལྟར་ཡོངས་སུ་གསལ་བར་ནི། །འཇམ་པའི་དབྱངས་ཀྱིས་བཤད་པ་ཡིན། །ཞེས་བྱའོ་ཟེར། ། ༼བའི་རྗེས་སུ་འབྲངས་པ་སྟེ་དེའི་དབང་དུ་བྱས་ནས། །རྡོ་རྗེ་འཆང་གིས་འཇམ་ཞིང་
སྙན་པའི་དབྱངས་ཀྱིས་བཤད་པ་ཡིན་ནོ། །སྣང་བ་སེམས་དང་འདོད་ཆགས་ཆོས་དང༌། ཀུན་རྫོབ་སྒྱུ་མའི་སྦས་པ་གསུམ་ཀ་བསྟནཔའོ།། ༈ སྟོན་པ་དང་གནས་ཀྱི་ཚིག་སྦས་དོན་དུ་བཤད་པར་མ་ཟད་སླར་ཡང་དགོངས་པ་ལུང་སྟོན་གྱི་ལུང་གིས་
མཐར་ཐུག་ཏུ་བཤད་པ་གསུངས་པ་ནི་དེ་ཉིད་གཉིས་སོ། །འདི་སྐད་ཅེས་པའི་ཨེ་ཝཾ་གྱི་དོན་གྱི་གཙོ་བོ་འོད་གསལ་གྱི་ཨེ་ཝཾ་བདེ་སྟོང་དབྱེར་མེད་དང་ཟུང་འཇུག་གི་ཨེ་ཝཾ་བདེན་གཉིས་དབྱེར་མེད་ཀྱི་བདག་གིས་ཞེས་པ་ནི་རྣལ་འབྱོར་པ་ཡིན་ལ་ཐོས། །ཞེས་པ་ནི་ཨེ་ཝཾ་གྱི་
དོན་དེ་མངོན་དུ་གྱུར་པའི་སྒོ་ནས་རྟོགས་པ་སྟེ་ལུང་སྟོན་ལས། །བདག་གིས་ཞེས་རྟོགས་ཏེ་འགྱུར་བ་ཞེས་སོ། །གསལ་བ་འགའ་ཞིག་དུས་ཡིན་ཏེ། །༼རྐང་པ་འདི་ལ་འགྲེལ་པའི་འགྱུར་མི་འདྲ་བ་གསུམ་ཡོད་ཀྱང༌། ལུང་སྟོན་ལས། ཤིན་ཏུ་གསལ་བ་དུས་གཅིག་ན། །ཞེས་འབྱུང་བ་ལྟར་

བཤད་ན། སྔར་བཤད་པའི་འོད་ཟུང་གི་བྱང་ཆུབ་ཏུ་བགྲོད་པ་ནི་ཤིན་ཏུ་གསལ་བ་སྟེ་མྱུར་བས། དུས་གཅིག་ན་སྟེ་དུས་ཐུང་ངུ་གཅིག་ལ་ཐོབ་པར་མཛད་པ་སྟེ། ལུང་སྟོན་ལས། ཤིན་ཏུ་གྲངས་མེད་བསྐལ་པ་རུ། །སངས་རྒྱས་རྣམས་ཀྱིས་གང་མཁྱེན་པ། །སྔགས་པ་
རྣམས་ཀྱིས་དུས་གཅིག་ན། །སྐད་ཅིག་ལ་རྫོགས་བྱང་ཆུབ་ཐོབ། །ཞེས་གསུངས་སོ། །སྐད་ཅིག་ལ་ཞེས་པ་ནི་ཕར་ཕྱིན་གྱི་ཐེག་པ་ལ་ལྟོས་ན། སྐད་ཅིག་ཙམ་ཞེས་པའམ་ཤིན་ཏུ་མྱུར་བའི་དོན་ནོ། །༽རྡོ་རྗེ་ནི་མི་ཕྱེད་པ་སྟེ་ཟུང་འཇུག་དང༌། གསང་བ་ནི་གསང་སྔགས་ཀྱི་དོན་ཀུན་བསྡུས་པ་
དང་། དབང་པོ་ནི་གཙོ་བོ་སྟེ་དེའོ། །བཅོམ་ལྡན་འདས། །ཞེས་པ་ནི། སྐུ་དང་གསུང་དང་ཐུགས་ཞེས་པ་ནི་སྐུ་རྡོ་རྗེ་སོགས་གསུམ་ཡིན་ལ་དེ་གསུམ་གྱི་སྙིང་པོ་ནི་རྡོ་རྗེ་གསུམ་མི་ཕྱེད་པ་ལས་མི་འདའ་བའི་དམ་ཚིག་གསུམ་གྱི་མཆོག། རྡོ་རྗེ་འཆང་ངོ༌། །ཡེ་ཤེས་ཀྱི་དེ་
བཞིན་གཤེགས་པ་ཀུན། །ཏེ་ཐམས་ཅད་ནི་ཆོས་གང་དང་གང་ཡིན་པ་དེ་དང་དེའི་རང་བཞིན་སྟོང་པ་ཉིད་ཀྱི་དེ་བཞིན་ཉིད་ཡིན་ལ་ཡུལ་ཇི་ལྟར་༼རྡོ་རྗེ་གསུམ་ནི་དམ་ཚིག་མཆོག་ཟེར། ༸རྒྱུད་ལོགས་སུ་བསྒྱུར་བ་ལས། དེ་བཞིན་གཤེགས་ཀུན་ཡེ་ཤེས་ནི། །ཡོན་ཏན་ཕུན་
ཚོགས་བསམ་མི་ཁྱབ། །ཞེས་འབྱུང་ཞིང་འགྱུར་གསར་གཉིས་ཀ་ལ་ཡེ་ཤེས་ཞེས་པ་གཅིག་ལས་མེད་པ་ལྟར་བྱའོ། །༼གནས་པ་བཞིན་དུ་ཡུལ་ཅན་གྱི་ཡེ་ཤེས་དེར་གཤེགས་ཤིང་གཉིས་སུ་མེད་པར་སྦྱོར་བ་དེ་མཐོང་བའི་ཡེ་ཤེས་ཡོན་ཏན་ཕུན་སུམ་
ཚོགས་པ་བསམ་གྱིས་མི་ཁྱབ་པ་ཀུན་ཚང་བ་སྟེ། ལུང་སྟོན་ལས། ཐམས་ཅད་གྱུར་པ་གང་གང་ཡིན། །དེ་དེ་སྟོང་པ་ཉིད་དུ་འགྱུར། །དེ་བཞིན་སྦྱོར་བ་དེ་མཐོང་བས། །ཀུན་རིག་དེ་ནི་དེ་བཞིན་གཤེགས། །ཞེས་སོ། །འོག་ཏུ་བཞུགས་ཞེས་པའི་དོན་ནི་གནས་པ་ཡིན་ལ། དེའི་

གནས་ཚུལ་ནི་མཚན་མར་འཛིན་པའི་དམིགས་གཏད་ཀྱིས་གནས་པ་ཅུང་ཟད་ཀྱང་མེད་པས་རང་བཞིན་གྱིས་ཡོད་པ་དང་གཏན་མེད་པ་དང་ཡོད་མེད་གཉིས་ཀ་དང་གཉིས་ཀ་མ་ཡིན་པར་ངོ་བོ་ཉིད་ཀྱིས་གནས་པའི་མཐའ་བཞི་ལས་འདས་པའི། །དོན་ལ་གནས་པ་མེད་པའི་ཚུལ་
གྱིས་གནས་པ་ཞེས་བྱ་བའི་མིང་གིས་གསུངས་པའི་དོན་ནོ་འོ། །ནམ་མཁའི་རང་བཞིན་ཐམས་ཅད་སྟོང་པ་འོད་གསལ་འདི་ལས་ནི། །ཐམས་ཅད་མཁྱེན་པའི་ཡེ་ཤེས་ཟུང་འཇུག་བསྒོམ། །པ་སྟེ་འབྱུང་ངོ༌། །འགྲོ་བ་རྣམས་ཀྱི་སྙིང་སྟེ་སེམས་ཀྱི་རང་བཞིན་
རྣམ་པར་དག་ཅེས་དེ་སྐད་བྱ་བ་ལ། །ཐུབ་པ་ཆེན་པོ་བཞུགས་པར་མཛད། དོ། །བཞུགས་ཚུལ་ནི་སྔར་བཤད་པ་ལྟར་རོ། །དེ་དག་ནི་འོད་གསལ་དང་ཟུང་འཇུག་གི་༼སྒོམ་པ་དང་འབྱུང་བ་ལ་སྐད་དོད་ཐུན་མོང་བ་ཡོད་ཀྱང་འབྱུང་བར་བསྒྱུར་བ་ལེགས་སོ། །
༸པ་ནི་བདེ་བའི་དོན་དུ་བསྟེན་པར་བྱ་བས་བཙུན་མོ་དང་བུད་མེད་དང༌། དེ་ཉིད་ཡོན་ཏན་སྐྱེ་བའི་གནས་སུ་གྱུར་པས་བྷ་ག་སྟེ། ལུང་སྟོན་ལས། སེམས་ཅན་ཀུན་གྱི་སེམས་གང་ཡིན། །ནམ་མཁའ་ཡོངས་སུ་བརྟག་པ་སྟེ། །དེ་ཡང་དེ་རུ་ཀུན་གནས་པས། །བུད་མེད་ཆོས་གཅིག་པུ་ཡི་གཟུགས། །
སངས་རྒྱས་ཀུན་གྱིས་གང་བསྟེན་པ། །སར་གྱུར་དེ་ནི་བཅུ་གསུམ་པ། །དེ་ནི་བུད་མེད་ཅེས་བཤད་དོ། །དེ་བས་ཆོས་དེ་བྷ་ག་ཡིན། །ཞེས་སོ། །༼མཐར་ཐུག་པ་སྟེ། སློབ་མའི་མཆོག་ལ་བཤད་པར་བྱ་བའོ།། ༈ དེ་ལྟར་འདི་སྐད་ནས་བཞུགས་སོ་ཞེས་
པའི་ཚིག་རྣམས་ཚུལ་བཞིར་བཤད་པ་ཉིད་ཀྱིས་༼དེ་ལྟར་སྟོན་པ་དང་གནས་ཀྱི་གླེང་གཞི་ཚུལ་བཞིར། མཆོག་ཏུ་གྱུར་པའི་རྒྱུད་སྡེ་བཞིས་ལེགས་པར་བཤད་པ་འདི་ནི། མགོན་པོ་ཀླུ་སྒྲུབ་ལས། དཔལ་ལྡན་ཟླ་བ་གྲགས་པས་རྙེད་པའི་བཤད་སྲོལ། རྣམ་དཔྱོད་ཆེན་པོ་དང་ལྡན་པ་རྣམས་ཡིད་

འཕྲོག་པའི་བཤད་པ་ཡིན་ནོ། །༼འདུས་པའི་རྒྱུད་མ་ལུས་པའི་དགོངས་པ་སྟེ་དོན་གྱི་གཙོ་བོ་རྣམས་བསྟན་ནས། །དེའི་འོག་ཏུ་བརྗོད་ཀྱིས་མི་ལང་བའི་ཞེས་བྱ་བ་ལ་སོགས་པས་ནི་འཁོར་ཕུན་སུམ་ཚོགས་པ་སྟོན་
ཏེ། བརྗོད་ཀྱིས་མི་ལང་བ་དང་པོ་ནི་འཁོར་གྱི་གྲངས་བགྲང་བ་ལས་འདས་པའོ། །སླར་ཡང་བརྗོད་ཀྱིས་མི་ལང་བ་ཞེས་པ་གཉིས་པ་ནི་གཟུགས་ཏེ་སྐུའི་དང་ཡོན་ཏན་དང་ལ་སོགས་པས་ཐུགས་དང་གསུང་གི་རྣམས་ཚིག་གི་སྤྱོད་ཡུལ་ལས་
འདས་པ་སྟེ། དེ་དག་གིས་ནི་ཚད་མེད་པ་ཉིད་དུ་བསྟན་ཏོ། །སངས་རྒྱས་ཀྱི་ཞིང་གི་རྡུལ་ཕྲ་རབ་སྙེད་ཀྱི་ཞེས་བྱ་བ་ནི། ༼གཟུངས་དང་ཡོན་ཏན་ལ་སོགས་པ་ཟེར། ༽སངས་རྒྱས་ཀྱི་ཞིང་དཔག་ཏུ་མེད་པ་དང་འབྲེལ་བའི་རྡུལ་ཕྲ་མོ་དང་མཉམ་༼
སངས་རྒྱས་ཀྱི་ཞིང་གི་རྡུལ་ཕྲ་རབ་སྙེད་ཀྱི་ཞེས་བྱ་བས་ནི་དེ་རྣམས་ཚད་མེད་པ་ཉིད་དུ་བསྟན་ཏེ། ༽པའོ། ཞེས་བྱ་བའི་བར་སྟེ་ཐ་ཚིག་གོ་རོ། །འཁོར་དེ་ལས་ཏེ་དེའི་ནང་ནས་ལྷའི་གྲངས་གང་གིས་དཀྱིལ་འཁོར་ལ་འགོད་པའི་གཤེགས་པ་དང༌། བྱང་སེམས་ཀྱི་
ལྷའི་འཁོར་ལོ་ཡོངས་སུ་རྫོགས་པར་འགྱུར་བ་དེ་ཙམ་ཉིད་ཅིག་སྐབས་འདིར་བསྟན་པའི་ཕྱིར། འདི་ལྟ་སྟེ། དམ་ཚིག་རྡོ་རྗེ་ཞེས་བྱ་བ་ལ་སོགས་པ་སྨོས་ཏེ། དམ་ཚིག་རྡོ་རྗེ་ནི་དོན་ཡོད་པར་གྲུབ་པའོ། །འོག་མ་རྣམས་སུ་མ་ཟད་འདིར་༼
རང་དོན་ཆོས་ཀྱི་སྐུའི་བྱང་ཆུབ་ལ་ཐོབ་པར་སེམས་པས་ན་བྱང་ཆུབ་སེམས་དཔའ་དང༌། དེ་ཡང་གཞན་གྱི་དོན་མཐར་ཐུག་པ་སྒྲུབ་པའི་དོན་དུ་ཡིན་པས། སེམས་དཔའ་ཆེན་པོ་ཞེས་པ་ནི། དམ་ཚིག་རྡོ་རྗེ་ནས་ཆོས་ཀྱི་དབྱིངས་ཀྱི་ངོ་བོ་ཉིད་རྡོ་རྗེའི་བར་ལ་སྦྱར་རོ། །༼ཡང་དེའི་༸འདིར་

ནི་དམ་ཚིག་རྡོ་རྗེའི་སྒྲས་དེའི་རིགས་ཅན་སྒྲིབ་པ་ཐམས་ཅད་རྣམ་པར་སེལ་བ་རྗོད་པར་བྱེད་དོ་ཟེར། ༽རིགས་དང་ལྡན་པའི་སྒྲིབ་པ་ཐམས་ཅད་རྣམ་པར་སེལ་བ་ལ་དམ་ཚིག་རྡོ་རྗེའི་སྒྲར་བརྗོད་དོ། །སྒྲིབ་སེལ་ལ་རིགས་ཀྱི་སྒྲས་རིགས་ཅན་བརྗོད་པ་དེ་བཞིན་དུ་སྐུ་རྡོ་རྗེ་ཞེས་པ་
ནི་རྣམ་སྣང་གི་རིགས་ཅན་སའི་སྙིང་པོའོ། །གསུང་རྡོ་རྗེ་ནི་སྣང་མཐའི་རིགས་ཅན་འཇིག་རྟེན་དབང་ཕྱུག་གོ། ཐུགས་རྡོ་རྗེ་ནི་མི་བསྐྱོད་པའི་རིགས་ཅན་ཕྱག་ན་རྡོ་རྗེའོ། །ཏིང་ངེ་འཛིན་རྡོ་རྗེ་ནི་རིན་འབྱུང་གི་རིགས་ཅན་༼སྐུ་རྡོ་རྗེ་ནས་རྒྱལ་བ་རྡོ་རྗེའི་བར་ལ་ཡང་ཤེས་པར་བྱའོ། །
༽ནམ་མཁའི་སྙིང་པོའོ། །རྒྱལ་བ་རྡོ་རྗེ་ནི་ཛི་ན་ཛིཀ་ཅེས་གསུངས་པ་ལྟར་རྒྱལ་བ་རྣམ་སྣང་གི་རིགས་ཅན་བྱམས་པའོ། །ས་རྡོ་རྗེ་ནི་སངས་རྒྱས་སྤྱན་ནོ། །ཆུ་རྡོ་རྗེ་ནི་མཱ་མ་ཀཱིའོ། །མེ་རྡོ་རྗེ་ནི་གོས་དཀར་མོའོ། །རླུང་རྡོ་རྗེ་ནི་དམ་ཚིག་སྒྲོལ་མའོ། །ནམ་མཁའི་༼
འདི་ཡིད་དབང་ལ་འཇོག་པ་རྒྱུད་ཕྱི་མའི་ལུགས་དང༌། རྡོར་འཕྲེང་ལས་རྩ་རྒྱུས་ཀྱི་རང་བཞིན་དུ་བཤད་དོ། །༸ཞེས་པ་ནི་ལྷ་མོ་ནམ་མཁའི་སྤྱན་ལས་དགར་བའོ། །༸སྒྲོལ་མ་ལ་དམ་ཚིག་ཅེས་པའི་ཁྱད་པར་བསྣན་པ་ནི། འཆི་བླུའི་སྒྲོལ་མ་རྣམ་སྣང་གི་རིགས། སྒྲོལ་མ་རལ་གཅིག་མ་མི་
བསྐྱོད་པའི་རིགས། རྡོ་རྗེ་སྒྲོལ་མ་རིན་པོ་ཆེའི་རིགས། ཀུ་རུ་ཀུ་ལླེའི་སྒྲོལ་མ་པདྨའི་རིགས་ལས་དགར་བའི་ཕྱིར་ཡིན་ཅེས་མན་སྙེ་ལས་བཤད་དོ། །༼ཁམས་ཀྱི་འི་རྡོ་རྗེ་ནི་འཇམ་དཔལ་ལོ། །གཟུགས་རྡོ་རྗེ་ནི་ཡུལ་གཟུགས་ཀྱི་ངོ་བོ་ལྷ་མོ་སྟེ་དེ་བཞིན་དུ་གཞན་བཞི་ལ་ཡང་
སྦྱར་རོ་སོ། །སྒྲ་རྡོ་རྗེ་ནི་ཡུལ་སྒྲའོ། །དྲི་རྡོ་རྗེ་ནི་ཡུལ་དྲིའོ། །རོ་རྡོ་རྗེ་ནི་ཡུལ་རོའོ། །རེག་རྡོ་རྗེ་ནི་ཡུལ་རེག་༼རྡོར་འཕྲེང་ལས། ཡིད་འཇམ་དཔལ་དུ་གསུངས་སོ། །༼བྱའོ། །༽འདི་ལྷ་མོ་དགུ་བྱང་ཆུབ་སེམས་དཔར་གསུངས་པ་ལ་ཁ་ཅིག་ན་རེ། ས

ཕ་རྒྱུད་ཀྱི་དབང་དུ་བྱས་པ་ཡིན་ཞེས་ཟེར་བ་ལྟར་ན། མ་རྒྱུད་དུ་ལྷ་ཕོ་རྣམས་མོའི་མིང་གིས་སྟོན་དགོས་པར་འགྱུར་བས་མི་ལེགས་པས། དཔེར་ན་རིགས་ཀྱི་བུ་ཞེས་པ་བུ་ཕོ་དང་བུ་མོ་གཉིས་ཀའི་དབྱེ་གཞིར་འགྱུར་བ་བཞིན་དུ་བྱང་ཆུབ་སེམས་དཔའ་ལ་ཡང་ཕོ་མོ་
གཉིས་ཡོད་པས་སྤྱི་མིང་ཡིན་གྱི་ཕོའི་མིང་མ་ཡིན་ནོ། །༼ཕྱིའི་སྐྱེ་མཆེད་དྲུག་པ་ཆོས་ཀྱི་དབྱིངས་ཀྱི་རྡོ་རྗེ་ནི་ཀུན་ཏུ་བཟང་པོའོ། །བྱང་ཆུབ་སེམས་དཔའི་ཚོགས་འབའ་ཞིག་དང་ལྷན་ཅིག་ཏུ་ཞུགས་པར་མ་ཟད་ཀྱི། དེ་བཞིན་གཤེགས་པ་ནམ་མཁའི་
དབྱིངས་དང་མཉམ་པ་ཞེས་བྱ་བ་ལ་སོགས་པས་ནི། དེ་བཞིན་གཤེགས་པ་ལྔ་རྣམས་༼རྡོ་རྗེ་འཕྲེང་བ་ལས་ཡིད་དང་ཚིགས་གཉིས་ཀ་ཀུན་བཟང་དུ་བཤད་དོ། །འདིར་དཀྱིལ་འཁོར་གྱི་ལྷ་རྫོགས་པར་མ་བསྟན་པའི་རྒྱུ་མཚན་ནི་འོག་ནས་འཆད་དོ། །༼དང་ཡང་
ལྷན་ཅིག་ཏུ་བཞུགས་པར་སྟོན་ནོ་འོ། །དེ་དག་ལ་སོགས་པ་༼ཁ་ཅིག་གསང་བ་གྲུབ་པར། བྱང་ཆུབ་སེམས་དཔའ་བཅུ་བདུན་གྱིས་གོ་རིམ་གྱིས་ངེས་པར་རྫོགས་པར་གྱུར་ནས། ཞེས་ལྷ་བཅུ་བདུན་གྱིས་ལྷ་རྫོགས་པར་བཤད་པས། སློབ་དཔོན་པདྨ་རྡོ་རྗེའི་ལུགས་
ཀྱིས་འདུས་པའི་དཀྱིལ་འཁོར་ལྷ་བཅུ་བདུན་མ་ཡིན་ནོ་ཞེས་སྨྲ་བ་ནི་མི་རིགས་ཏེ། བྱང་ཆུབ་སེམས་དཔའ་བཅུ་བདུན་གྱི་ཞེས་འབྱུང་བས། དེའི་ལུགས་ལ་འདུས་པའི་དཀྱིལ་འཁོར་ལ་རིགས་ལྔ་གང་ཡང་མེད་པར་འགྱུར་བ་དང༌། སྒྲོན་གསལ་ལས། གང་གིས་ལྷའི་འཁོར་ལོ་རྫོགས་
པར་འགྱུར་བ་དེ་ཙམ་ཉིད་ཅིག་བསྟན། ཞེས་གསུངས་པས། ཟླ་བའི་ཞབས་ཀྱི་ལུགས་ལའང་འདུས་པའི་དཀྱིལ་འཁོར་ལྷ་ཉེར་གཉིས་མར་འདོད་དགོས་པའི་ཕྱིར་རོ། །དེས་ན་ལུང་ཕྱི་མའི་དོན་ནི་བཤད་ཟིན་ལ། ལུང་སྔ་མའི་དོན་ནི། རྒྱུད་ལས། བྱང་སེམས་ཀྱི་མིང་གིས་བསྟན་པའི་

འཁོར་རྣམས་བཅུ་བདུན་གྱིས་རྫོགས་པའི་དོན་ཡིན་གྱི། དེས་དཀྱིལ་འཁོར་གྱི་ལྷ་རྫོགས་པར་སྟོན་པ་མ་ཡིན་ནོ། །༽ཞེས་བྱ་བ་ལ། དེ་དག་ནི་གཙོ་བོ་རྣམས་སོ། །སོགས་པ་༼འདིར་པ་ཚབ་ཀྱིས། དེ་དག་ལ་སོགས་པ་ཞེས་བྱ་བ་ནི་རིགས་ལྔས་བསྡུས་པ་དེ་དག་ལ་སོགས་
པའོ། །ཞེས་བསྒྱུར་ལ། ཆག་གིས་དེ་དག་ལ་སོགས་པ་ཞེས་པ་ནི། དེ་དག་དང་པོ་བྱས་པའི་རིགས་ལྔས་བསྡུས་པ་རྣམས་ཏེ། ཞེས་བསྒྱུར་བས་འགྱུར་མི་འདྲ་བ་གསུམ་ཡོད་ཀྱང༌། སོགས་ཀྱི་སྐད་དོད་དང་པོ་ལ་ཡང་འགྲོ་ཞིང༌། དངོས་སུ་སྨོས་པ་དེ་དག་དང་པོར་བྱས་པའི་ལྷག་མ་འཛིན་པར་
སྣང་བས་ཆག་ལྟར་བྱས་ན་ལེགས་པར་སྣང་ལ། དེ་དག་ལ་སོགས་པ་ཞེས་པ་སྔ་ཕྱི་གཉིས་ཀ་ལ་བྱའོ། །༽ནི་རིགས་ལྔས་བསྡུས་པ་རྣམས་སོ། །ནམ་མཁའི་དབྱིངས་ཐམས་ཅད་དང་མཉམ་པའི་ཞེས་བྱ་བ་ནི། ནམ་མཁའ་ཁྱབ་པའི་དེ་བཞིན་གཤེགས་
པ་རྣམས་དང་ལྷན་ཅིག་བཞུགས་པའོ། །ནམ་མཁའི་ཁམས་སུ་གཏོགས་པ་ན་དེ་བཞིན་གཤེགས་པ་རྣམས་བཞུགས་པའི་དཔེ་བསྟན་པའི་ཕྱིར། འདི་ལྟ་སྟེ་ཞེས་བྱ་བ་ལ་སོགས་པ་སྨོས་ཏེ། དཔེར་ན་ཏིལ་གྱི་གང་བུ་ནི་ཏིལ་གྱི་ས་བོན་ཕན་ཚུན་
གཏམས་ཏེ། གཅིག་ལ་གཅིག་བཅེར་བའི་ཚུལ་གྱིས་གནས་ལ། དེ་བཞིན་དུ་འདུས་པ་སྟོན་པར་མཛད་པའི་དུས་ན། དེ་བཞིན་གཤེགས་པ་ཐམས་ཅད་ཀྱིས་ནམ་མཁའ་གང་བར་བཞུགས་སོ། །ཞེས་དགོངས་ཏེ། དྲང་བའི་དོན་ཏོ།། 
༈ བརྗོད་ཀྱིས་མི་ལང་བའི་ཡང་བརྗོད་ཀྱིས་མི་ལང་བའི་སངས་རྒྱས་ཀྱི་ཞིང་གི་རྡུལ་ཕྲ་མོ་སྙེད་དང་མཉམ་པའི་བརྟེན་པའི་ལྷ་དེ་བཞིན་གཤེགས་པའི་འཁོར་དང་། བྱང་ཆུབ་སེམས་དཔའ་རྣམས་དང་རྟེན་སངས་རྒྱས་ཀྱི་ཞིང་དཀྱིལ་འཁོར་

རྣམས་ནི་རྡོ་རྗེ་འཆང་ཆེན་པོ་ཉིད་ཀྱི་སྐུའི་ཡན་ལག་གི་ཆ་ཤས་སུ་གྱུར་པ་ཡིན་ཏེ། འདུས་པ་འདི་ཉིད་ལས་རྐང་པ་འདི་བཞི་ལ་སྐབས་ཀྱི་དབང་གི་འཆད་ཚུལ་མི་འདྲ་བ་མང་དུ་ཡོད་པ་ལ་འདིར་ནི་མདོར་ན་སྟོན་པ་རྡོ་རྗེ་འཆང་གི་
ཕུང་པོ་ལྔ་རྣམས་ནི། །འཁོར་གྱི་སངས་རྒྱས་ལྔར་ནི་རབ་ཏུ་བསྒྲགས། །པ་སྟེ་སྤྲུལ་ཞིང༌། སྟོན་པའི་རྡོ་རྗེའི་སྐྱེ་མཆེད་མིག་ལ་སོགས་པ་ཉིད་དག་ཀྱང་། །འཁོར་གྱི་བྱང་ཆུབ་སེམས་དཔའི་དཀྱིལ་འཁོར་མཆོག། ཏུ་སྤྲུལ་ལོ། །ཅེས་གསུངས་པའི་
ཕྱིར་དང་རྒྱུ་མཚན་དེ་གཉིས་ཀྱིས་དེའི་དུས་ཀྱི་རྟེན་གྱི་དཀྱིལ་འཁོར་ཡང་སྟོན་པའི་སྐུའི་ཆ་ཤས་ལས་སྤྲུལ་པར་འགྲུབ་པའི་ཕྱིར་རོ། །སྐུའི་ཆ་ཤས་དཀྱིལ་འཁོར་གཉིས་སུ་སྤྲུལ་པ་དེ་བས་ན་བཅོམ་ལྡན་འདས་དེ་ཉིད་ཀྱིས་རང་གི་སྐུའི་དཀྱིལ་འཁོར་གྱི་ཆ་ཤས་རྣམས་
རྣམ་པར་སྤྲོས་པ་སྟེ་སྤྲུལ་ནས། དཀྱིལ་འཁོར་གྱི་འཁོར་ལོ་ལྟ་བུས་འདུལ་བའི་སྐྱེ་བོ་རྣམས་དགའ་བར་བྱ་བའི་ཕྱིར། གཞལ་ཡང་ཁང་གི་དབུས་སུ་བཞུགས་པ་སྟེ། ངེས་པའི་དོན་ཏོ། །༼འདིར་དྲང་ངེས་སུ་འཇོག་ཚུལ་གཉིས་ལས། 
སྔོན་བྱུང་གི་དབང་དུ་བྱས་ནས་ངེས་དོན་ཀྱི་སྐབས་སུ་སྟོན་པའི་སྐུའི་ཆ་ཤས་རྣམས་དཀྱིལ་འཁོར་གཉིས་སུ་སྤྲུལ་པར་བཤད་པའི་ཤུགས་ཀྱིས། སྔོན་བྱུང་གི་གཙོ་འཁོར་ལ་རྒྱུད་ཐ་དད་དུ་ཡོད་པར་བཤད་པ་དྲང་དོན་དང༌། རྒྱུད་ཐ་མི་དད་དུ་བཤད་པ་ངེས་དོན་དུ་བྱ་དགོས་སོ། །འདིའང་ལུང་
སྟོན་ལས། གང་ཡང་དམ་ཚིག་སྔོན་འགྲོ་དང༌། །སྐུ་རྡོ་རྗེ་སོགས་མིང་ཅན་གྱི། །བྱང་ཆུབ་སེམས་དཔའ་སེམས་ཆེན་དང༌། །དོན་ཡོད་མཐའ་ཅན་དེ་བཞིན་གཤེགས། །འདི་རྣམས་སྐུ་ཡི་ཡན་ལག་གྲགས། །ཞེས་གསུངས་པའི་དགོངས་པའོ། །སྔར་ཡིག་སྤྱིའི་སྐབས་སུ་སྔོན་འབྱུང་

གི་སྟོན་པ་ནི་རྗེས་འཇུག་ལ་མངོན་བྱང་ལྔས་དེ་བཞིན་གཤེགས་པའི་སྐུ་སྐྱེད་པ་ལ་བཤད་པས། སྟོན་པ་ལ་སྔོན་བྱུང་དང་རྗེས་འཇུག་གཉིས་བྱེད་ན། འཁོར་ལ་ཡང་ཆ་གཉིས་ངེས་པར་བྱ་དགོས་པས་རྗེས་འཇུག་གི་དབང་དུ་བྱས་ནས་འཁོར་རྣམས་རིམ་པ་གཉིས་ཀྱི་དཀྱིལ་འཁོར་རྒྱལ་མཆོག་
ལ་བཤད་ནས་དྲང་ངེས་གཉིས་སུ་མཛད་པ་རྗེ་འགོས་ཀྱི་ལུགས་ལ་འདུག་པ་ལྟར་ལེགས་སོ། །འདི་ནི་སྔར་སྤྱི་དོན་གྱི་སྐབས་སུ་ཡུམ་གྱི་པདྨར་དཀྱིལ་འཁོར་པའི་ལྷའི་འཁོར་ལོ་བསྐྱེད་པའི་འཕྲོ་འཆད་པས། འཁོར་རྣམས་དཀྱིལ་འཁོར་རྒྱལ་མཆོག་གི་སྐབས་ཀྱི་འཁོར་ལ་འཆད་དགོས་
སོ།། ༈ ༽སྔར་བཤད་པ་དེ་ལྟར་སྡུད་པ་པོས་སྟོན་པ་ཕུན་ཚོགས་དང་དུས་དང་གནས་དང་། འཁོར་ཕུན་སུམ་ཚོགས་པ་སྟེ་ཆོས་ཕུན་ཚོགས་འབྱུང་བའི་རྒྱུ་བཞི་ཡང་དག་པར་བསྟན་ནས། ད་ནི་ཆོས་ཕུན་ཚོགས་སྟོན་པའི་
ཐོག་མར། འོ་ན་དེ་ཐོག་མར་གསུངས་པ་དགོས་པ་གང་གི་ཕྱིར་ཡིན་སྙམ་ན་ཐེག་པ་འདིའི་དང་པོའི་གདུལ་བྱའི་གཙོ་བོ་ཁམས་གཞན་གཉིས་ན་མེད་པས་འདོད་པའི་ཁམས་ན་གནས་པའི་འདོད་ཡོན་ལྔའི་ཡུལ་ལ་ཤས་ཆེར་ཆགས་ཤིང་པའི་སེམས་
ཅན་འདོད་ཡོན་ལ་ཆགས་པ་ལམ་དུ་བྱེད་པ་ལ་མོས་པ་དབང་པོ་ཤིན་ཏུ་རྣོ་བ་རྣམས་ཀྱི་དོན་དུ། རིག་མའི་འདོད་པའི་ཡོན་ཏན་ལྔ་ལ་ལོངས་སྤྱོད་པའི་སྒོ་ནས་ཚེ་གཅིག་ལ་གྲོལ་བ་སངས་རྒྱས་ཐོབ་པ་རབ་ཏུ་བསྟན་པའི་ཕྱིར། ༼མདོ་བསྲེ་ལས། ཇི་
ལྟར་བཅོམ་ལྡན་འདས་ཀྱི་བྱང་ཆུབ་ཀྱི་གོ་འཕང་ནི། འདོད་ཆགས་ལས་སྐྱེ་བར་འགྱུར་བར་རབ་ཏུ་བསྟན་པར་བྱ་བའི་ཕྱིར། ལེའུ་དང་པོ་ལས། འདོད་ཆགས་ཆེན་པོའི་ཚུལ་ཞེས་བྱ་བའི་ཏིང་ངེ་འཛིན་ལ་སྙོམས་པར་འཇུག་པ་མཛད་ཅེས་གསུངས་པའི་དོན་ཉིད་འགྲེལ་པའི་མཚམས་སྦྱོར་འདིས་

སྟོན་ནོ། །དེ་ཡང་སཾ་བྷུ་ཊ་ལས། མདོར་བསྡུས་པས་ནི་སངས་རྒྱས་ཉིད། །བསྐལ་པ་བྱེ་བ་གྲངས་མེད་པས། །ཇི་སྲིད་སངས་རྒྱས་གང་ཐོབ་པ། །གང་གིས་དམ་པའི་བདེ་བས་ཁྱོད། །སྐྱེ་བ་འདིར་ནི་ཐོབ་པར་འགྱུར། །ཞེས་ལམ་གཞན་གྱིས་བསྐལ་པ་དུ་མར་འབད་ཀྱང་
འཐོབ་དཀའ་བའི་སངས་རྒྱས་དེ། ཚེ་གཅིག་ལ་འགྲུབ་པ་ནི་དམ་པ་སྟེ་མཆོག་གི་བདེ་བས་ཡིན་པར་གསུངས་པས། ལམ་འདི་མྱུར་བའི་གནད་ནི་སྟོང་པ་ཉིད་ཀྱི་ལྟ་བ་ལ་ཐེག་པ་འདི་དང༌། ཐེག་ཆེན་གཞན་དང་། རྒྱུད་སྡེ་གཞན་གསུམ་ལ་ཁྱད་པར་མེད་ཀྱང༌། དེ་ཁོ་ན་ཉིད་ཀྱི་དོན་དེ་ཡུལ་ཅན་ལྷན་
སྐྱེས་ཀྱི་བདེ་ཆེན་གྱིས་བསྒོམས་པས་ཡིན་ནོ། །དེ་འདྲ་བའི་ཚུལ་འདི་ལ་ངེས་པ་ཁྱད་པར་ཅན་བསྐྱེད་པའི་ཕྱིར་དུ་སྔོན་འབྱུང་ལ་རྣམ་སྣང་ལ་སོགས་པའི་དེ་བཞིན་གཤེགས་པ་རྣམས། བུད་མེད་ཀྱི་གཟུགས་སུ་སྤྲུལ་ནས། དེ་བཞིན་གཤེགས་པ་ཐམས་ཅད་ཀྱི་
བདག་པོ་རྒྱུད་ཀྱི་སྟོན་པ་ལ་བདེ་བ་ཆེན་པོས་དགྱེས་པ་སྐྱེད་པར་བསྟན་ཏེ། དེ་ནི་སྔོན་བྱུང་ཙམ་མིན་པར་རྗེས་འཇུག་ལ་ཡང་སྦྱར་དགོས་པར་མདོ་བསྲེ་དང་འགྲེལ་པའི་མཚམས་སྦྱོར་གྱིས་ཤེས་སོ། །དེས་ན་རྗེས་འཇུག་གི་དབང་དུ་བྱས་ན་ལམ་འདིའི་གདུལ་བྱ་རྣམས་ཀྱི་
བདེ་ཆེན་འདྲེན་པའི་ཐབས་ཀྱིས་བདེ་ཆེན་དྲངས་ནས་བྱང་ཆུབ་བསྒྲུབ་པར་བྱའོ། །ཞེས་རིམ་གཉིས་མ་ཕྱེ་བར་སྤྱིར་སྦྱར་ན་བདེ་བ་ཆེན་པོ་ལམ་གྱི་སྲོག་ཡིན་པ་ལ་ངེས་པ་ཆེན་པོ་སྟེར་ནུས་ཀྱི། བྱེ་བྲག་པ་སྤྱོད་པའི་སྐབས་ཙམ་ལ་སྦྱར་ན་ནི་སྔ་མ་འདྲ་བའི་ངེས་པ་སྟེར་མི་ནུས་ལ། རྒྱུད་ནས་གཟུངས་དཀྱིལ་ཐོག་མར་
གསུངས་པའི་གནད་མི་རྙེད་པས། སྔ་མ་རྣམས་ཀྱིས་འདི་སྤྱོད་པ་ལ་སྦྱོར་བ་ནི་སྐབས་དོན་མ་རྟོགས་པའི་བཤད་པའོ། །གླེང་གཞིའི་ཐོག་མར་ཨེ་ཝཾ་སྨོས་པ་ཡང་འདི་དང་འདྲ་བར་བཤད་ཟིན་པས། འདུས་པའི་ལུགས་ཀྱིས་བདེ་བ་ཆེན་པོ་ལམ་གྱི་གཙོ་བོར་མི་བྱེད་ཅེས་པ་ནི་ནོར་བ་

ཆེན་པོའོ། །༽དུ་ཐོག་མར་གཟུངས་དཀྱིལ་གསུངས་སོ། །དེ་ནས་བཅོམ་ལྡན་འདས་ཞེས་བྱ་བ་ལ་སོགས་པས་གཟུངས་ཀྱི་དཀྱིལ་འཁོར་ལྷ་མོ་དགུ་སྤྲུལ་བ། གསུངས་སོ། །ཏེ། ༈ དེ་ནས་ཞེས་བྱ་བ་ནི་འཁོར་བཤད་པའི་དེ་མ་ཐག་པའོ། །སྐུའི་དབང་ཕྱུག་
ལ་སོགས་པའི་ཡོན་ཏན་བརྒྱད་ཀྱི་དབང་ཕྱུག་དང་ལྡན་པས་ན་བཅོམ་ལྡན་འདས་དེ་བཞིན་གཤེགས་པ་རྡོ་རྗེའོ་སོ། །ཆེན་པོ་ཡང་ཡིན་ལ་རྣམ་པར་སྣང་མཛད་ཀྱང་ཡིན་པས་ན་རྣམ་པར་སྣང་མཛད་ཆེན་པོ་སྟེ། དེ་ནི་འདོད་ཆགས་ལམ་དུ་བྱས་
པ་ལ་བརྟེན་ནས་སྐྱེས་པའི་ལྷན་སྐྱེས་ཉིད་ཀྱིས་འདོད་ཆགས་རབ་ཏུ་སྟེ། རྩ་བ་ནས་སྤང་བར་བྱ་བའི་ཕྱིར་འདོད་ཆགས་དང་བྲལ་བའི་སྐུའི་རྣམ་པ་སྤངས་པ་སྟེ། མི་སྣང་བར་བྱས་ནས། རྡོ་རྗེ་འཆང་ཆེན་པོའི་སྐུ་རིག་མ་དང་བཅས་པར་བདག་
ཉིད་མངོན་པར་སྤྲུལ་བར་མཛད་པའོ། །དེ་བཞིན་གཤེགས་པ་ཐམས་ཅད་ཀྱིས་བསྟེན་པར་གནང་བའི་འདོད་ཆགས་ཆེན་པོ་ནི་གདུལ་བྱའི་སེམས་ཅན་རྣམས་ཀྱི་རྒྱུད་སྨིན་ཅིང་གྲོལ་བར་མཛད་པས་རིག་མའི་ཡུལ་ཏེ་འདོད་ཡོན་རྣམས་
ལ་ཆགས་པར་མཛད་པ་སྟེ། ཡུལ་ལ་ཆགས་པ་དེ་ཉིད་ཀྱི་དང་ཚུལ་དང་ལྡན་པ་དེ་བཤད་པར་བྱའོ། །སྙམ་དུ་ཐུགས་རྩེ་གཅིག་པའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ནས་བཤད་མ་ཐག་པའི་དེ་བཞིན་གཤེགས་པའི་འཁོར་
དེ་དག་ཐམས་ཅད་ཅེས་བྱ་བ་དཀྱིལ་འཁོར་པའི་ལྷ་རྣམས་ཉིད་ཀྱི་སྐུ་ལ་ཞུགས་པར་མཛད་དོ་ཞེས་བྱ་བ་སྟེ། རྡོ་རྗེ་འཆང་རང་གི་ཐུགས་ཀའི་ས་བོན་གྱི་ཡི་གེའི་འོད་ཟེར་གྱི་ལྕགས་ཀྱུས་འཁོར་རྣམས་དྲངས་༼བཀོད་པ་ཟེར། ༽

གནས་རྡོ་རྗེ་འཆང་ཉིད་ཀྱི་སྐུ་ལ་ཕུང་པོ་ལྔ་དང་ཁམས་ལྔ་དང་ལ་སོགས་པས་དབང་པོ་དྲུག་དང་ཡུལ་དྲུག་དང་ཡན་ལག་གི་འི་ངོ་བོ་ཉིད་ཀྱིས་ཞུགས་པར་གྱུར་ཏོ་ཞེས་བྱ་བའི་དོན་ཏོ། །དེ་ནས་དེ་བཞིན་གཤེགས་པ་ཐམས་
ཅད་རྡོ་རྗེ་འཆང་ཆེན་པོའི་སྐུ་ལ་ཞུགས་པ་དང༌། བཅོམ་ལྡན་འདས་ཡོངས་སུ་མཉེས་པར་བྱ་བའི་ཕྱིར་ཞེས་བྱ་བ་ནི། དགོས་པ་གང་གི་དོན་དུ་སྤྲུལ་སྙམ་ན་བཅོམ་ལྡན་༼ངོ་བོ་ཉིད་ཀྱིས་ཞུགས་པ་ན་སྐུའི་རྣམ་པ་ནི་མ་དོར་རོ། ༸དེ་ནས་དེ་བཞིན་གཤེགས་པ་དེ་དག་ཐམས་
ཅད་ཀྱིས་ནི། རྡོ་རྗེ་འཆང་ཆེན་པོའི་སྐུ་ལ་ཞུགས་པ་རྣམས་ཀྱིས་ཞེས་ཟེར་བ་རྒྱུད་དང་མཐུན་ནོ། །༽འདས་དགའ་བ་གསུམ་ལས་མཆོག་ཏུ་གྱུར་པའི་ལྷན་སྐྱེས་ཀྱི་དགའ་བའི་བདེ་བས་ཚིམ་པར་བྱ་བའི་ཕྱིར་དུའོ། །རྣམ་སྣང་ལ་སོགས་པ་ཉིད་ཀྱི་སྐུ་བུད་མེད་ཀྱི་ལུས་
སུ་མངོན་པར་སྤྲུལ་ནས་ཞེས་བྱ་བ་སྟེ། གནས་སྐབས་སྔ་མ་ལྷ་ཕོའི་རྣམ་པ་ཅན་དུ་གནས་པ་སྤངས་ཏེ་ལྷའི་བུ་མོའི་གཟུགས་སུ་མངོན་པར་སྤྲུལ་ནས་བཅོམ་ལྡན་འདས་ཀྱི་སྐུ་ལས་བྱུང་བར་གྱུར་ཏོ། །དེ་ལ་ལ་ལ་ནི་ཞེས་བྱ་བ་ལ་སོགས་པས་ནི་ལྷ་མོར་
སྤྲུལ་པ་དེ་ཉིད་བསྟན་པའི་ཕྱིར་གསུངས་པ་སྟེ། སྤྱོད་བསྡུས་ལས། ཁམས་ལྔ་རིགས་ལྔར་གསུངས་ཤིང༌། ལྷ་ཕོའི་རྣམ་པ་ཅན་རྣམས་ཆེད་དུ་བྱས་ནས་བུད་མེད་དུ་སྤྲུལ་པའི་དགོས་པ་སྟོན་པ་ཡིན་པས་སའི་ཁམས་ཀྱི་རིགས་རྣམ་སྣང་ནི་སངས་རྒྱས་སྤྱན་ལྟ་བུ་སྟེ་སྤྱན་
མའི་རྣམ་པར་རོ་འོ། །ཆུའི་ཁམས་ཀྱི་རིགས་རིན་འབྱུང་ནི་མཱ་མ་ཀཱི་ལྟ་བུའོ། །མེའི་ཁམས་ཀྱི་རིགས་སྣང་མཐའ་ནི་གོས་དཀར་མོ་ལྟ་བུའོ། །རླུང་གི་ཁམས་ཀྱི་རིགས་དོན་གྲུབ་ནི་སྒྲོལ་མ་༼ལྟ་བུ་རྣམས་རྣམ་པར་རོ་ཞེས་བསྒྱུར་བ་ལེགས་སོ། །༽

ལྟ་བུར་གནས་པའོ། །རྣམ་སྣང་སོགས་སྤྱན་སོགས་སུ་སྤྲུལ་པར་མ་ཟད། ཡང་རྣམ་པར་སྣང་མཛད་ནི་གཟུགས་ཀྱི་རྡོ་རྗེ་མའི་ངོ་བོ་ལྟ་བུའོ། །རིན་ཆེན་འབྱུང་ལྡན་ནི་སྒྲའི་རྡོ་རྗེ་མའི་ངོ་བོ་ལྟ་བུའོ། །སྣང་བ་མཐའ་ཡས་ནི་དྲིའི་རྡོ་རྗེ་མའི་ངོ་བོ་ལྟ་བུའོ། །དོན་
ཡོད་པར་གྲུབ་པ་ནི་རོའི་རྡོ་རྗེ་མའི་ངོ་བོ་ལྟ་བུའོ། །མི་བསྐྱོད་པ་ནི་རེག་བྱའི་རྡོ་རྗེ་མའི་ངོ་བོ་ལྟ་བུའོ། །ཞེས་བྱ་བའི་བར་དུ་སྟེ། ཐ་ཚིག་སྟེ་དྲང་བའི་དོན་ཏོ། །༼དེ་ལ་སྔོན་འབྱུང་གི་སྟོན་པ་ནི། རྗེས་འཇུག་ལ་བཤད་ན། ལམ་འདིའི་རིམ་གཉིས་ཀྱི་སྒྲུབ་པ་པོའོ། །
དེའི་རྒྱུད་ལ་བདེ་ཆེན་འདྲེན་པའི་ལྷ་མོ་དགུའི་སྤྱན་སོགས་བཞི་ནི་ཞལ་ལུང་ལས། གསལ་ཞིང་རབ་དགའ་མཁའ་མཉམ་པ། །གཞན་དུ་རིག་པར་མི་འགྱུར་བས། །བུད་མེད་སྒྱུ་མའི་ཕྱག་རྒྱ་ནི། །སྒྱུ་མ་ཀུན་ལས་ཁྱད་པར་འཕགས། །སྒྱུ་མ་དེ་ཡང་འཇིག་རྟེན་འདིར། །སྤྱན་ལ་སོགས་པ་རྣམ་དག་པར། །
རིགས་ནི་རྣམ་པ་བཞིར་འགྱུར་ཏེ། །མིང་དང་མཚན་ཉིད་བཤད་པར་བྱ། །ཀ་མ་ལི་དང་ཤང་ཀི་ནི། །ཙི་ཏྲ་ནི་དང་ཧསྟི་ནི། །ཞེས་གསུངས་པ་ལྟར་པདྨ་ཅན་ལ་སོགས་པའི་བུད་མེད་རིགས་བཞིའོ། །རིགས་ཀྱི་དབང་དུ་བྱས་ན་དེ་ལྟར་སོ་སོ་བ་ཡིན་ཀྱང༌། རང་གི་ཡུམ་དུ་སྒོམ་པའི་དབང་དུ་བྱས་ན། རང་རྣམ་
སྣང་སོགས་སུ་སྒོམ་ཚུལ་མི་འདྲ་བའི་དབང་གིས་བུད་མེད་བཞི་པོའི་རེ་རེ་ཡང་ལྷ་མོ་དགུ་རེ་རེ་ནས་སྒོམ་པ་འོང་ངོ་། །གཟུགས་རྡོ་རྗེ་མ་ལ་སོགས་པ་ལྔ་གསུངས་པ་ནི། རང་གི་རིག་མ་དེ་ལྔར་སྒོམ་པ་དང༌། བུད་མེད་བཞི་པོ་རེ་རེའི་འདོད་ཡོན་ལྔ་ལ་ལོངས་སྤྱོད་པ་མཚོན་པའི་དོན་དུ་ཡང་ཤེས་པར་བྱ་སྟེ་
ལས་རྒྱ་ལ་སྦྱར་བའོ། །གཞན་ཡང་ཡེ་རྒྱ་རྐྱང་པ་བསྒོམ་པ་ལ་སྦྱར་ནས་ཀྱང་བཤད་པར་བྱའོ། །དངོས་དང་ཡེ་ཤེས་ཀྱི་ཕྱག་རྒྱ་དེ་དག་ལ་བརྟེན་ནས་སྒྲུབ་པ་པོ་མཆོག་ཏུ་དགའ་བའི་བདེ་བས་ཚིམ་པར་བྱེད་པའི་དགོས་པ་ནི། བདེ་སྟོང་སྦྱོར་བའི་ཆེད་ཡིན་ལ། དེ་དྲང་དོན་དུ་འགྱུར་ཚུལ་ནི་བསྐྱེད་རིམ་པས། 

ཕྱག་རྒྱ་གཉིས་ལ་བརྟེན་ནས་བྱང་སེམས་ཕབ་པ་ཕཊ་ཡིག་བསྒོམས་པ་སོགས་ཀྱིས་བཀག་པ་ལས། དགའ་བ་བཞི་བསྐྱེད་ནས་བསྒོམ་པའོ། །དེའི་ཕྱིར་དྲང་དོན་གྱི་སྐབས་སུ་འདོད་ཆགས་ཆེན་པོའི་ཚུལ་སྟོང་པ་བཞི་ལ་མ་བཤད་པར་རིག་མའི་འདོད་
ཡོན་ལ་ཆགས་པས་དངོས་སུ་རྫོགས་རིམ་སྐྱེ་བའི་སྨིན་བྱེད་དང༌། བརྒྱུད་ནས་གྲོལ་བྱེད་དུ་གསུངས་སོ།། ༈ ༽བདེ་བ་ཆེན་པོ་དེ་ཁོ་ན་ཉིད་ཀྱི་དོན་ལ་ཆགས་པའི་འདོད་ཆགས་ཀྱང་ཡིན་ལ་དེས་སངས་རྒྱས་མྱུར་དུ་སྟེར་བས་བྱེད་ལས་ཆེན་པོ་ཡང་ཡིན་
པས་འདོད་ཆགས་ཆེན་པོ་སྟེ་འདོད་ཆགས་ཆེན་པོའི་ཆོས་འོད་གསལ་ཡིན་ཏེ། ལུང་སྟོན་ལས། མ་སྐྱེས་གཅིག་པུར་གཟིགས་པ་ནི། །འདོད་ཆགས་ཆེན་པོའི་ཚུལ་དུ་འགྱུར། །ཞེས་གསུངས་པས་སོ། །ཆགས་ཆེན་འོད་གསལ་དེའི་ཚུལ་ནི་འདོད་ཆགས་སྣང་བ་མཆེད་པ་
དང་འདོད་ཆགས་དང་བྲལ་བ་སྣང་བ་དང༌། འདོད་ཆགས་བར་མ་ཉེར་ཐོབ་དང་ལ་སོགས་པས་ཐམས་ཅད་སྟོང་པའི་ཡེ་ཤེས་བཞི་བསྐྱེད་པའི་རིམ་གྱིས་རྣམ་པར་དག་པ་འོད་གསལ་མངོན་དུ་འབྱིན་པའི་ཐབས་ཏེ། དེ་ཉིད་ཀྱི་མིང་དང་ལྡན་པའི་ཏིང་
ངེ་འཛིན་གང་ཡིན་པ་སྟེ་བཤད་པར་བྱའོ་སྙམ་པའི་ཐུགས་རྩེ་གཅིག་པའི་ཏིང་ངེ་འཛིན་དེ་ལ་སྙོམས་པར་ཞུགས་པའོ། །དེ་བཞིན་གཤེགས་༼ཚུལ་གྱི་སྐད་དོད་ན་ཡ་ལ་ངེས་ཚིག་གིས། ནི་ཡ་ནི་འདྲེན་པའམ་འཁྲིད་པ་སྟེ་སྟོང་པ་བཞིའི་རིམ་པས་འོད་གསལ་དུ་འཁྲིད་པའི་
ཐབས་སོ། །༽པའི་འཁོར་རམ་བཀོད་པ་དེ་དག་ཐམས་ཅད་ཉིད་ཀྱི་སྐུ་ལ་ཞུགས་པར་མཛད་དོ་ཞེས་བྱ་བའི་དོན་ནི། ཕྱི་རོལ་གྱི་དེ་བཞིན་གཤེགས་པའི་འཁོར་རམ་བཀོད་པ་དེ་དག་ལ་ཕྱི་རོལ་ཏུ་དམིགས་པའི་མངོན་པར་ཞེན་པ་སྤངས་

ནས། དེ་བཞིན་གཤེགས་པ་ཐམས་ཅད་ལས་ཡོངས་སུ་བསྒྲུབས་པའི་སྐུ་ནི་བདག་ཡིན་ནོ་ཞེས་བྱིན་གྱིས་བརླབས་པ་སྟེ་ང་རྒྱལ་དང་ལྡན་པར་བྱའོ་ཞེས་གདུལ་བྱ་ལ་བསྟན་པའི་དོན་དུ་སྟེ། བདག་ཉིད་སངས་རྒྱས་ཐམས་ཅད་དེ། །རྒྱལ་སྲས་ཐམས་
ཅད་ཉིད་ཀྱང་ཡིན། །ཞེས་ལུང་མཉམ་སྦྱོར་ལས་གསུངས་པས་སོ། །དེ་ནས་དེ་བཞིན་གཤེགས་པ་ཐམས་ཅད་ཅེས་བྱ་བ་ལ་སོགས་པ་ནི་སྔ་མ་དྲང་དོན་དུ་བསྟན་པ་བཞིན་ཏེ། ༼མཉེས་པར་བྱེད་རྒྱུ་རྗེས་འཇུག་ལ་སྦྱོར་བ་དང༌། མཉེས་པར་བྱེད་པའི་ལྷ་མོ་
དགུ་དང༌། དེ་ལ་བརྟེན་ནས་ལྷན་སྐྱེས་བསྐྱེད་པ་སྔ་མ་དང་འདྲ་སྟེ། འོན་ཀྱང་འདིར་སྒྲུབ་པ་པོ་རྫོགས་རིམ་པ་དང་ཕྱག་རྒྱ་ལ་བརྟེན་ནས་རླུང་ཐིམ་པའི་སྒོ་ནས་སྟོང་པ་བཞི་བསྐྱེད་པ་བསྐྱེད་རིམ་ལ་མེད་པས་མི་འདྲའོ། །དེས་ན་ཕྱག་རྒྱ་གཉིས་ལ་བརྟེན་ནས་དགའ་བཞི་བསྐྱེད་པ་ཙམ་ཅིག་འདྲ་ཡང་ཐབས་
དེས་སྲོག་དྷུ་ཏཱིར་ཚུད་པ་ལ་བརྟེན་ནས་སྐྱེ་བའི་སྟོང་པ་བཞི་ཡོད་མེད་མི་འདྲ་བས་དྲང་ངེས་གཉིས་སུ་འགྱུར་རོ། །འདིར་ངེས་དོན་ཁྱད་པར་ཅན་གཞན་ཞིག་ལུང་སྟོན་ལས་གསུངས་ཏེ། དེ་ནས་དེ་བཞིན་གཤེགས་ཀུན་དང་། །དེ་བཞིན་བྱང་ཆུབ་སེམས་དཔའ་རྣམས། །དེ་བཞིན་གཤེགས་བདག་མཉེས་བྱའི་
ཕྱིར། །དེ་རྣམས་ཞུགས་ནས་བྱུང་གྱུར་པ། །སྲོག་དང་གྱེན་རྒྱུ་ཐུར་སེལ་དང༌། །མཉམ་གནས་ཁྱབ་བྱེད་ཅེས་བྱ་དང༌། །ཀླུ་དང་རུས་སྦལ་རྩངས་པ་དང༌། །ལྷ་སྦྱིན་གཞུ་རྒྱལ་ཞེས་བྱ་བ། །འདི་དག་ཏུ་ནི་ཉིད་སྐུ་མཛད། །ཅེས་འཁོར་རྣམས་སྟོན་པའི་སྐུ་ལ་ཞུགས་ནས་བྱུང་བའི་ལྷ་མོ་རྣམས་རྩ་བ་དང་
ཡན་ལག་གི་རླུང་ལའང་བཤད་དོ། །འོ་ན་ལྷ་མོ་དགུའི་རླུང་ཙམ་འཆད་རིགས་པ་ལ་ཁྱབ་བྱེད་འཆད་པ་ཅི་ཡིན་སྙམ་ན། ལྷ་མོའི་དབང་དུ་བྱས་ན་རླུང་དགུ་ཡིན་ཀྱང༌། ཞར་ལ་ནམ་མཁའི་ཁམས་ཀྱི་རླུང་ཁྱབ་བྱེད་བསྣན་ནས་རླུང་བཅུ་ཚང་བར་མཛད་པའོ། །རྒྱུད་ཕྱི་མ་ལས་ཀྱང༌། ལྷ་མོ་དགུ་དང་ནམ་མཁའི་

ཁམས། །མེ་ཏོག་ཅེས་ནི་བཤད་པ་ཡིན། །སྐུ་གསུང་ཐུགས་སུ་དབྱེ་བ་ཡིས། །རིགས་ཀྱི་རིམ་གྱིས་དགོད་པར་བྱ། །ཞེས་ལྷ་མོ་དགུའི་རླུང་དང་ནམ་མཁའི་ཁམས་ཁྱབ་བྱེད་ཀྱི་རླུང་བཅུ་བཤད་ནས། རྩ་བ་དང་ཡན་ལག་གི་རླུང་ལ་སྐུ་གསུང་ཐུགས་ཏེ་ལྡང་འཇུག་གནས་
གསུམ་རིགས་གསུམ་གྱི་ཡི་གེ་གསུམ་དང་སྦྱར་བའི་རྡོར་བཟླས་བྱ་བར་གསུངས་པ་ལྟར་བྱས་པས། བུད་མེད་དགུས་རྣལ་འབྱོར་པ་ལ་ལྷན་སྐྱེས་ཀྱི་བདེ་བ་བསྐྱེད་པ་བཞིན་དུ། སྟོང་པ་བཞིའི་ཡེ་ཤེས་སྐྱེད་པར་བྱེད་པའི་བྱེད་ལས་འདྲ་བས། འདི་ཡང་སྒྲུབ་པ་པོ་མཆོག་ཏུ་དགའ་བའི་བདེ་བས་
ཚིམ་པར་བྱེད་པའི་ཐབས་བླ་ན་མེད་པའོ། །བཤད་པ་འདི་བཤད་རྒྱུད་ན་ཤིན་ཏུ་གསལ་བར་བཞུགས་ཀྱང༌། བོད་རྣམས་ཀྱིས་རྩ་བཤད་མ་འབྱོར་བར་སྣང་བས། དྲང་ངེས་ཀྱི་ཚུལ་སྔར་ལྟར་བཤད་ན་ཆོས་ཕུན་ཚོགས་ཀྱི་ཐོག་མར་བྱུང་བ་འདིའི་ནུས་པ་ལེགས་པར་ཐོན་པར་འགྱུར་རོ། །
༽ངེས་པའི་དོན་ཏོ།། ༈ དེ་ལྟར་གཟུངས་ཀྱི་དཀྱིལ་འཁོར་སྤྲུལ་པས་འདོད་ཡོན་ལ་སྤྱོད་པའི་དབང་ཕྱུག་ཏུ་བསྟན་ནས། ད་ནི་གལ་ཏེ་རྒྱུད་ཀྱི་སྟོན་པས་དཀྱིལ་འཁོར་མ་སྤྲུལ་པར་འཁོར་གྱི་མི་བསྐྱོད་པས་སྤྲུལ་པའི་རྒྱུ་མཚན་གང་ཡིན་སྙམ་ན་
རྒྱུད་འདི་ལ་ཞེས་དམིགས་ཀྱིས་བཀར་བ་ནི།༼མའི་ཟེར། ༽ བྱ་བའི་རྒྱུད་ལ་སོགས་པར་དེ་བཞིན་གཤེགས་པའི་རིགས་བཟང་ཤོས་དང༌། པདྨའི་རིགས་འབྲིང་པོ་དང༌། རྡོ་རྗེའི་རིགས་ཐ་མར་བསྟན་པ་དང་མི་འདྲ་བས་འདུས་པ་འདི་ལ་རིགས་ལྔའི་ནང་ནས་སེམས་སྟེ་ཐུགས་ཀྱི་
རིགས་གཙོ་བོ་སྟེ་མཆོག་ཡིན་པས་ར་བསྟན་པའི་༼ལེའུ་བཅུ་བདུན་པ་ལས་ཀྱང༌། རྡོ་རྗེ་གསུམ་མཆོག་ཅེས་མི་བསྐྱོད་པ་རྡོ་རྗེ་གསུམ་གྱི་རིགས་ཀྱི་མཆོག་ཡིན་པར་གསུངས་སོ། །མཆོག་ཡིན་པའི་རྒྱུ་མཚན་ནི། ལུས་ངག་གཉིས་ནི་ཡིད་ཀྱི་གཞན་དབང་དུ་གྱུར་པའི་

ཕྱིར་དང༌། ཕུང་པོ་ལྔའི་གཙོ་བོ་རྣམ་ཤེས་ཀྱི་ཕུང་པོ་ཡིན་པའི་ཕྱིར་དང༌། དེ་བཞིན་གཤེགས་པ་གཞན་བཞི་ག་ལ་མི་བསྐྱོད་པས་རྒྱས་འདེབས་ཀྱི་མི་བསྐྱོད་པ་ལ་དེ་བཞིས་རྒྱས་མི་འདེབས་པའི་ཕྱིར། རིགས་དེ་བླ་མེད་ཀྱི་རྒྱུད་རྣམས་ནས་རིགས་ལྔའི་ནང་ནས་མཆོག་ཏུ་གསུངས་སོ། །
༽ཕྱིར་དུ། མི་བསྐྱོད་པས་སྤྲུལ་ལོ། །འཁོར་གྱི་མི་བསྐྱོད་པས་སྔོན་འབྱུང་གི་འཁོར་དཔག་ཏུ་མེད་པ་ལས་དཀྱིལ་འཁོར་པའི་ལྷ་སོ་གཉིས་སུ་བསྡུས་པའི་དཀྱིལ་འཁོར་སྤྲུལ་པའི་བྱ་བ་བསྟན་པའི་ཕྱིར། གཟུངས་དཀྱིལ་སྤྲུལ་པའི་རྗེས་དེ་ནས་ཞེས་བྱ་བ་ལ་
སོགས་པ་ནས། བཞག་པར་གྱུར་ཏོ་ཞེས་བྱ་བའི་བར་དུ་གསུངས་སོ། །དེ་བཞིན་གཤེགས་པ་མི་བསྐྱོད་པས། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་རྡོ་རྗེ་བཙུན་མོའི་བྷ་ག་ལ་ཞེས་བྱ་བ་རྣམས་ཀྱི་བཤད་པ་ནི་སྔ་
མ་ཡིག་དོན་དུ་བཤད་པ་བཞིན་ཏེ། ཤེས་རབ་ཀྱི་གནས་ཆོས་འབྱུང་དེར་ཆུད་པར་གྲུ་བཞི་པ་ལ་སོགས་པའི་དཀྱིལ་འཁོར་སྤྲུལ་པར་མཛད་པའོ། །ནག་ནོག་གི་དྲི་མ་ཐམས་ཅད་དང་བྲལ་བས་རྡུལ་མེད་པའོ། །དམ་ཚིག་ཆེན་པོ་ནི་རྡོ་རྗེ་འཆང་
ཆེན་པོ་ཡིན་ཏེ། དེའི་དཀྱིལ་འཁོར་ནི་དམ་ཚིག་ཆེན་པོའི་དཀྱིལ་འཁོར་རོ། །བྱིན་གྱིས་བརླབས་པ་ཞེས་བྱ་བ་ནི་སྤྲུལ་པར་མཛད་དོ་ཞེས་བྱ་བའི་དོན་ཏོ། །གསལ་བ་དཀྱིལ་འཁོར་དེ་ཡི་ངོ་བོ་ཉིད་ནི་ཅེས་བྱ་བ་ནི་གཞལ་ཡས་ཁང་གི་ཕྱི་རོལ་ན་གནས་པ་རྣམས་
ཀྱིས་ཀྱང་། ༼ཞེས་པས་དཀྱིལ་འཁོར་གྱི་གཙོ་བོ་རྡོ་རྗེ་འཆང་དུ་གསུངས་པས་ལྷག་མོས་དང་དེ་འདྲ་བའི་དཀྱིལ་འཁོར་རོ། །༼ཤེལ་གྱི་ནང་དུ་ཆུད་པའི་གཟུགས་སྣང་བ་ལྟར། དཀྱིལ་འཁོར་གྱི་ལྷ་རྣམས་ཀྱི་སྐུ་མཐོང་བས་སོ། །སྣ་ཚོགས་གཟུགས་ཀྱིས་

ཀུན་ཏུ་རྒྱས། ཞེས་བྱ་བ་ནི། ཨིནྡྲ་ནཱི་ལ་སྟེ་དབང་པོ་སྔོན་པོ་ཞེས་པའི་རིན་པོ་ཆེ་སྔོན་པོ་དང༌ལ་སོགས་པས་ཤེལ་དཀར་པོ་དང་གསེར་དང༌། པདྨ་ར་ག་དང༌། མརྒད་ཀྱི་ཁ་དོག་རྣམ་པ་སྣ་ཚོགས་པའི་ཁྱད་པར་དང་ལྡན་པར་གསུངས་
པའོ། །སངས་རྒྱས་སྤྲིན་གྱིས་ཀུན་ཏུ་ཁྱབ། །ཅེས་བྱ་བ་ནི་ཕྱུང་བའི་དཀྱིལ་འཁོར་པའི་ལྷ་རྣམས་ཀྱིས་ཁྱབ་པའོ། །འོད་ཟེར་འཕྲོ་བ་མང་པོ་འཁྲུགས། །ཞེས་བྱ་བ་ནི། དཀྱིལ་འཁོར་གྱི་ཕྱོགས་བཅུར་བཞུགས་པའི་ཁྲོ་བོའི་འོད་ཟེར་གྱི་ཚོགས་རབ་
ཏུ་འབར་བ་འཁྲུགས་པའོ། །གསལ་བ་ལ་སོགས་དཀྱིལ་འཁོར་ལྡན། །༼ཞེས་པ་ནི་ལྷག་མོས་དང་དཀྱིལ་འཁོར་རྒྱལ་མཆོག་གི་སྐབས་ཀྱི་རྟེན་གྱི་འཁོར་གཉིས་ཁྱད་པར་མེད་པའོ། །༽ཞེས་བྱ་བ་ནི་ལྷ་ཞི་བ་ཤར་དང་ཤར་ལྷོ་པ་རྣམས་ལ་ཟླ་བའི་དཀྱིལ་
འཁོར་གྱི་གདན་དང་ལ་སོགས་པ་༼ས་ཕྱོགས་གཞན་གསུམ་གྱི་ཞི་བ་རྣམས་ལ་རང་རང་གི་རིགས་ཀྱི་མཚན་མའི་གདན་དང་། ཁྲོ་བོ་རྣམས་ལ་ཉི་གདན་དང་ཐུན་མོང་དུ་སྣ་ཚོགས་པདྨའི་གདན་དང་དབུས་སུ་ཟླ་བ་དང་ཉི་མ་ཅི་རིགས་པའི་གདན་ནོ། །༼ནི་གསལ་བའི་དཀྱིལ་
འཁོར་ཏེ། དེ་རྣམས་དང་ལྡན་པའོ། །དེ་བཞིན་གཤེགས་པ་ཀུན་གྱི་གནས་ཞེས་བྱ་བ་ནི། དེ་བཞིན་གཤེགས་པ་སོ་གཉིས་པོ་ཐམས་ཅད་ཀྱི་གནས་ཏེ། རྟེན་གྱི་དཀྱིལ་འཁོར་ཞེས་༼གསལ་བ་ལ་སོགས་པའི་དཀྱིལ་འཁོར་ཏེ་ཟེར།
༼བྱ་བའི་དོན་ཏོ། །༼མདོ་བསྲེ་ལས། གསལ་བ་ཞེས་པའི་རྐང་པ་དང་པོ་བཞི་ལྷག་མོས་ཀྱི་གཙོ་བོ་བསྐྱེད་པའི་རྗེས་སུ་དྲངས་ནས། འདིས་དཀྱིལ་འཁོར་གྱི་འཁོར་ལོ་བཀོད་པའི་ཏིང་ངེ་འཛིན་དུ་མོས་པར་བྱས་ཏེ། ཞེས་གསུངས་ལ། རྡོར་སེམས་ཀྱི་སྒྲུབ་ཐབས་ལས། 

ལྷག་མོས་ཀྱི་ལྷ་སོ་གཉིས་བཀོད་པའི་འོག་ཏུ། འདིའི་མདོ་ནི་ལེའུ་དང་པོ་ལས་ཞེས་གསལ་བ་ཞེས་སོགས་རྐང་པ་དྲུག་དྲངས་པས་སྒྲོན་གསལ་དང་མི་མཐུན་ནོ་སྙམ་ན་སྐྱོན་མེད་དེ་སྒྲུབ་ཐབས་ཕྱི་མའི་འགྲེལ་པར་སྒྲོན་གསལ་ཇི་བཞིན་དུ་བཤད་སྣང་བས། སངས་རྒྱས་སྤྲིན་གྱིས་ཞེས་པས་ལྷ་ཞི་
བ་རྣམས་ཀྱིས་ཁྱབ་པ་དང་། འོད་ཟེར་འཕྲོ་བ་ཞེས་པས་ཁྲོ་བོ་བཅུ་བསྟན་པས་བརྟེན་པ་དང༌། རྟེན་གཉིས་ཀའི་ཁུངས་ཡིན་གྱི་བརྟེན་པ་ཁོ་ན་སྟོན་པ་ལ་དྲངས་པ་མིན་པའི་ཕྱིར་རོ། །རྣམ་གཞག་ལས། དེ་བཞིན་གཤེགས་པ་མི་བསྐྱོད་པས་ཞེས་པ་ནས། དེ་བཞིན་གཤེགས་པ་ཀུན་གྱི་གནས། །ཞེས་
པའི་བར་རྣམས་རང་གི་ལུས་ལས་བྱུང་བའི་ཐིག་ལེ་ལས་ཡུམ་གྱི་པདྨར་རྟེན་གྱི་དཀྱིལ་འཁོར་བསྐྱེད་པའི་ཁུངས་སུ་མཛད་པ་དང་ཡང་མི་འགལ་ཏེ། རྡོ་རྗེ་བཙུན་མོའི་བྷ་ག་ལ་བཤད་ཚུལ་གཅིག་ཁོ་ནར་མ་ངེས་ཤིང༌། འགྲེལ་པར་ཡང་ཕྱུང་བའི་དཀྱིལ་འཁོར་གྱི་ལྷས་ཁྱབ་པར་བཤད་པ་དང༌། 
རྟེན་གྱི་དཀྱིལ་འཁོར་གཉིས་ཀྱང་མཚན་ཉིད་འདྲ་བའི་ཕྱིར་རོ། །དེས་ན་རྒྱུད་ཀྱི་རྡོ་རྗེའི་ཚིག་རེ་རེ་ལ་ཡབ་སྲས་རྣམས་ཀྱིས་དོན་མི་འདྲ་བ་མང་པོ་ལ་བཤད་པ་འགལ་བར་མི་བསམ་མོ། །༽རྟེན་གྱི་དཀྱིལ་འཁོར་སྤྲུལ་པ་དེ་ནས་ཞེས་བྱ་བ་ལ་སོགས་པ་ནི། སྐུ་དང་གསུང་དང་ཐུགས་རྡོ་
རྗེའི་བདག་པོ་རྡོ་རྗེ་འཆང་ཆེན་པོ་དེ་བཤད་མ་ཐག་པའི་དམ་ཚིག་ཆེན་པོའི་དཀྱིལ་འཁོར་གྱི་དབུས་སུ་བདག་ཉིད་ཀྱི་བཞག་པར་གྱུར་པའོ། །དཀྱིལ་འཁོར་གྱི་དབུས་སུ་བཞག་པ་དེ་ནས་ཞེས་བྱ་བ་ལ་སོགས་པ་ལ། མི་བསྐྱོད་པ་དང་། རིན་ཆེན་དབལ་དང༌། འོད་དཔག་
མེད་དང༌། དོན་གྲུབ་དང༌། རྣམ་སྣང་རྣམས་བྱང་ཆུབ་ཀྱི་སེམས་རྡོ་རྗེ་རྡོ་རྗེ་འཆང་གི་འི་ཐུགས་ལ་ཞུགས་སོ་ཞེས་བྱ་བ་ནི། དེ་ལྔ་ཁོ་ན་མིན་གྱི་རིགས་ལྔ་པོས་བསྡུས་པའི་ལྷག་མོས་ཀྱིས་ལྷའི་དཀྱིལ་འཁོར་བཀོད་པ་རྣམས་སླར་ཡང་བྱང་ཆུབ་ཀྱི་

སེམས་རྡོ་རྗེའི་སྐུའི་སྤྱི་བོ་ལ་སོགས་པའི་གནས་རྣམས་ལ་ཞུགས་པར་གྱུར་ཏོ། །ཞེས་བྱ་བ་ལྷག་མོས་ཀྱི་རྟེན་དང་བརྟེན་པའི་དཀྱིལ་འཁོར་སྐྱེད་པ་དང་ལྷག་མོས་ལུས་ལ་བསྡུ་བ་སྟེ། དྲང་བའི་དོན་ཏོ།། ༈ བསྡུས་པའི་དཀྱིལ་འཁོར་ངེས་དོན་དུ་
བཤད་པ་ལ་བསྡུས་དཀྱིལ་སྤྲུལ་མཁན་གྱི་དེ་བཞིན་གཤེགས་པ་མི་བསྐྱོད་པ་ནི་རྣམ་པར་ཤེས་པ་སྟེ་སྣང་མཆེད་ཐོབ་གསུམ་གྱི་ཡེ་ཤེས་གསུམ་དང་དེ་གསུམ་གྱིའི་བདག་ཉིད་ནི་དེ་དག་གི་བཞོན་པའི་རླུང་སྟེ་རླུང་སེམས་དེ་གཉིས་ངོ་བོ་གཅིག་པའོ་དོ། །༼དེས་སྤྲུལ་པའི་
དཀྱིལ་འཁོར་ནི། དེ་བཞིན་གཤེགས་པ་ཀུན་གྱི་གནས་སམ་གཞིར་གྱུར་པའི་སྒྱུ་ལུས་རྡོ་རྗེ་འཆང་ཡིན་ལ། དམ་ཚིག་ཆེན་པོའི་དཀྱིལ་འཁོར་ཡང་སྒྱུ་ལུས་དེ་ཉིད་དོ། །གསལ་བ་ཞེས་སོགས་ལྔ་ནི་དེའི་ཁྱད་པར་གྱི་ཆོས་སུ་སྦྱར་རོ། །འདི་ནི་གཟུངས་དཀྱིལ་ངེས་དོན་དུ་བཤད་པ་དང་སྦྲེལ་ཤེས་དགོས་པས། སྔར་
བཤད་པའི་ཕྱིའི་རྐྱེན་ཕྱག་རྒྱ་གཉིས་དང༌། ནང་གི་རྐྱེན་རྡོར་བཟླས་ལ་བརྟེན་ནས་དྲངས་པའི་འདོད་ཆགས་ཆེན་པོའི་ཚུལ་གྱི་སྟོང་པ་བཞིའི་རླུང་སེམས་གཉིས་མི་བསྐྱོད་པའི་ངེས་དོན་དུ་ཤེས་པར་བྱའོ། །༽དེ་བཞིན་གཤེགས་པ་ཐམས་ཅད་ནི་གཟུགས་ཀྱི་ཕུང་པོ་ལ་སོགས་པ་ལྔ་
ཡིན་ལ། སྐུ་གསུང་ཐུགས་ཀྱི་སྙིང་པོ་ནི་ཕུང་པོའི་ངོ་བོ་ཉིད་ཀྱི་ལུས་ངག་ཡིད་གསུམ་མོ། །ཕུང་པོ་དེ་རྣམས་ཀྱིས་གང་བརྟེན་ཅིང་བཞུགས་པའི་གནས་སུ་མཛད་པ་ནི་ཕུང་སོགས་སྐྱེ་བ་དང་ཐིམ་པའི་གནས་ཡིན་ལ། དེ་ཉིད་ནི་རྡོ་རྗེའི་བཙུན་མོ་སྟེ། དེ་ཡང་གང་ཡིན་
ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་ཡུལ་གྱི་འོད་གསལ་དེ་དང་རོ་གཅིག་ཏུ་ཞུགས་པའི་ཡུལ་ཅན་གྱི་ཡེ་ཤེས་སོ་འོ། །དེ་ཉིད་ནི་བྷ་ག་སྟེ། སངས་རྒྱས་སྐྱེད་པའི་རྒྱུར་གྱུར་པས་ན་སྐྱེ་གནས་ཡིན་ཏེ། ཇི་སྐད་དུ། བཅོམ་ལྡན་འདས་ཀྱིས་དགོངས་པ་ལུང་

སྟོན་པའི་རྒྱུད་ལས་ཕུང་པོ་ལ་སངས་རྒྱས་ཞེས་བཏགས་པ་དང༌། སངས་རྒྱས་དངོས་ཀུན་གྱིས་གང་ཞིག་བསྟེན་པའི། །ཡོན་ཏན་གྱི་རྟེན་བྱེད་པས་ས་ཞེས་བྱ་བར་གྱུར་པ་དོན་གྱི་འོད་གསལ་དེ་ནི་ས་བཅུ་གསུམ་པའོ། ༼ས་བཅུ་གསུམ་དུ་བྱེད་ཚུལ་ནི་རིམ་ལྔ་
ལས། སྣང་བ་གསུམ་པོ་མཐོང་བ་དག། ས་བཅུ་པ་ལ་རབ་ཏུ་གནས། །ཞེས་སེམས་དམིགས་ཀྱི་སྣང་བ་གསུམ་ས་བཅུ་པར་བཤད་པས། སྒྱུ་ལུས་ས་བཅུ་གཅིག་པ་དང༌། འོད་གསལ་ས་བཅུ་གཉིས་པར་ཤེས་ལ། དེ་ཉིད་མོས་སྤྱོད་ཀྱི་ས་ལ་ལྟོས་ཏེ་བཅུ་གསུམ་པའོ། །དེ་ལྟར་ན་ཟུང་འཇུག་ས་བཅུ་བཞི་པ་སྟེ་
རྡོ་རྗེ་འཕྲེང་བ་ལས་ས་བཅུ་བཞིར་བཤད་དོ། །དེ་དག་ཀྱང་ཆོས་མཐུན་ཁྱད་པར་ཅན་རེ་ཡོད་པས་ས་དེ་དང་དེའི་མིང་བཏགས་པ་ཡིན་ཏེ་རྒྱས་པར་གཞན་དུ་བཤད་ཟིན་ཏོ། །༽འོད་གསལ་དེ་ནི་བཙུན་མོར་ཡང་དག་བཤད། །དམ་པ་རྣམས་ཀྱིས་བསྟེན་པའི་ཆོས་འོད་གསལ་དེ་ཉིད་
ནི་བྷ་ག་ཞེས་བརྗོད་དོ། །ཞེས་གསུངས་པས་སོ། །དམ་ཚིག་ཆེན་པོའི་དཀྱིལ་འཁོར་དྲི་མ་མེད་པ་དེར་བདག་ཉིད་ཞུགས་པར་གྱུར་པ་ནི་བྱིན་གྱིས་བརླབས་པའོ། །ཇི་ལྟ་བུ་ཞེ་ན། གསལ་བ་ཞེས་བྱ་བ་ལ་སོགས་པ་གསུངས་ཏེ། ཤེལ་༼
དེ་ལ་དམ་ཚིག་ཆེན་པོའི་དཀྱིལ་འཁོར་རྡུལ་མེད་པ་དག་བྱིན་གྱིས་བརླབས་པར་གྱུར་པ་ནི་འཁོད་པར་གྱུར་པའོ་ཟེར། རྒྱུད་ལས་བཙུན་མོའི་བྷ་ག་ལ་ཞེས་གནས་གཞིའི་ཚིག་དང་། འགྲེལ་པར་གསུངས་པའི་དཀྱིལ་འཁོར་ནི་བྷ་ག་དེ་ལ་གནས་པའམ་འཁོད་པའོ། །༸ཞེས་པ་ནི་འཁོད་པའི་དཀྱིལ་འཁོར་དེ་ཇི་འདྲ་བ་ཞིག་ཅེས་འདྲི་བའོ། །
༼སྒོང་དག་པ་དང་འདྲ་བས་ན་གསལ་བའོ། །དང་པའི་རང་བཞིན་ཡིན་པས་ན་དེ་ཡི་ངོ་བོ་ཉིད་དོ། །སྐུ་ལ་འོད་ཟེར་སྣ་ལྔས་ཀུན་ཏུ་ཁྱབ་པས་ན་སྣ་ཚོགས་གཟུགས་ཀྱིས་ཀུན་ཏུ་རྒྱས་སོ། །དེ་བཞིན་གཤེགས་པ་ཐམས་ཅད་ཀྱི་བདག་

ཉིད་རྡོ་རྗེ་འཆང་གི་སྐུའི་རྣམ་པ་ཅན་ཡིན་པས་ན་སངས་རྒྱས་སྤྲིན་གྱིས་ཀུན་ཏུ་ཁྱབ་བོ། །ཁྲོ་བོ་སྟེ་དྲག་པོའི་འོད་ཟེར་མེ་ཡི་འོད་འཁྲིགས་པས་ན་འོད་ཟེར་འཕྲོ་བ་མང་པོ་འཁྲུག་གོ། སྣང་བ་ཆེན་པོ་ལ་སོགས་པ་
སྣང་བ་གསུམ་དུ་སྤྲུལ་པས་ན་གསལ་བ་ལ་སོགས་དཀྱིལ་༼སྣང་བ་ལ་སོགས་པ་སྣང་བ་གསུམ་གྱིས་སྤྲུལ་པའི་ཕྱིར་གསལ་བ་ལ་སོགས་པའི་དཀྱིལ་འཁོར་དང་ལྡན་པའོ་ཟེར། སྣང་བ་གསུམ་གྱི་རླུང་སེམས་ཀྱིས་སྤྲུལ་པ་ནི་སྒྱུ་ལུས་སོ། །གསལ་བ་ནི་སྣང་བ་དང་སོགས་པས་ཉི་
མ་ནི་མཆེད་པ་དང་པདྨ་ནི་ཉེར་ཐོབ་བོ། །༽འཁོར་ལྡན་ནོ། །སྒྱུ་ལུས་རྡོ་རྗེ་འཆང་ཆེན་པོའི་སྐུ་ནི་དེ་བཞིན་གཤེགས་པ་ཀུན་གྱི་གནས་ཏེ། དེ་ལྟ་བུའི་སྒྱུ་ལུས་ཀྱི་དམ་ཚིག་ཆེན་པོའི་དཀྱིལ་འཁོར་དེ་འོད་གསལ་བར་རབ་ཏུ་ཞུགས་
པར་གྱུར་ཏོ་ཞེས་བྱ་བའི་བར་དུ་སྟེ་ཐ་ཚིག་གོ་འོ། །དེ་ནས་སྒྱུ་ལུས་འོད་གསལ་བར་ཞུགས་པའི་འོག་ཏུ་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་བདག་པོ་བཅོམ་ལྡན་འདས་རྡོ་རྗེ་འཆང་ཆེན་པོ་རིགས་༼
ནི་དཀྱིལ་འཁོར་དེ་བཙུན་མོའི་བྷ་གའི་ནང་དུ་ཆུད་པར་གསུངས་པས་བསྟན་པར་བྱ་དགོས་སྟེ། བྷ་ག་འོད་གསལ་ལ་བཤད་པ་ནི་ལན་དུ་མར་འབྱུང་བའི་ཕྱིར་དང༌། རྒྱུད་ཀྱི་ཚིག་དེ་ལ་བཤད་པ་གཞན་མ་བྱུང་བའི་ཕྱིར་རོ། །༽ཐམས་ཅད་ཀྱི་བདག་ཉིད་ཅན། བདག་
ཉིད་དོན་དམ་པའི་བདེན་པ་ལས་བཞེངས་ནས། སྲིད་པ་སྟེ་ཀུན་རྫོབ་སྒྱུ་མའི་སྐུ་དང་མྱ་ངན་ལས་འདས་པ་སྟེ་དོན་དམ་འོད་གསལ་གྱི་ཡེ་ཤེས་གཉིས་རོ་གཅིག་པ་སྟེ་མི་ཕྱེད་པའི་ངོ་བོ་ཉིད་ཀྱིས། དེ་བཞིན་གཤེགས་པ་ཐམས་

ཅད་ཀྱི་དམ་ཚིག་ཆེན་པོའི་དཀྱིལ་འཁོར་གྱི་དབུས་སུ་བཞག་པར་གྱུར་ཏོ། །ཞེས་བྱ་བ་ནི་འཇིག་རྟེན་གསུམ་གྱི་བདག་པོ་ཉིད་དུ་བཞག་པར་གྱུར་ཏོ་ཞེས་བྱ་བའི་དོན་ཏེ། ནམ་མཁའ་ནི་སྟོང་པའོ། །ཀུན་ནི་ཐམས་ཅད་དེ་ཐམས་ཅད་སྟོང་པ་འོད་གསལ་གྱི་གོ་སྐབས་༼
དེ་བཞིན་གཤེགས་པ་ཐམས་ཅད་ཀྱི་དེ་བཞིན་ཉིད་ཆེན་པོའི་དཀྱིལ་འཁོར་ཞེས་འབྱུང་བ་ནི་ཤེས་བྱེད་དང་མཐུན་ནོ། །༼ན་དཔལ། རྡོ་རྗེ་སེམས་དཔའ་རབ་ཏུ་བཞུགས། །ཞེས་སྒྱུ་མ་བདེ་མཆོག་གིས་བཤད་པས་སོ། །༽དེ་ནས་དེ་བཞིན་གཤེགས་པ་མི་བསྐྱོད་པ་དང་། ཞེས་
བྱ་བ་ལ་སོགས་པས་ནི་ཟུང་འཇུག་ལོངས་སྐུ་དེ་མ་དག་པའི་སྐྱེ་བོས་མི་མཐོང་བས་སྤྲུལ་སྐུས་སེམས་ཅན་གྱི་དོན་བྱ་བའི་ཕྱིར་རིགས་ལྔའི་མིང་ཅན་གྱི་ཕུང་པོ་ལ་སོགས་པར་ལུས་རགས་པ་ལ་༼ཞེས་ཏེ་ཟུང་འཇུག་ལོངས་སྐུར་བཞེངས་ནས་འོད་གསལ་ལ་ཞུགས་པའོ། །
རྗེས་སུ་ཞུགས་པས་མ་དག་པའི་གདུལ་བྱས་མཐོང་བའི་སྤྲུལ་པའི་སྐུ་འཛིན་པར་མཛད་པ་བསྟན་པ་ཡིན་ཏེ། སྣང་བ་གསུམ་ལས་སྒྱུ་མའི་སྐུར་སྐྱེས་པ་དང༌། དེ་འོད་གསལ་དུ་དག་པར་བྱས་པ་དང༌། དེ་ལས་ཟུང་འཇུག་ལོངས་སྐུར་བཞེངས་པ་དང༌། དེས་ཟུང་འཇུག་པའི་སྤྲུལ་སྐུ་འཛིན་པར་
བཤད་པ་དེ་རྣམས་ནི། ངེས་པའི་དོན་ཏོ།། ༈ བསྡུས་པའི་དཀྱིལ་འཁོར་དྲང་ངེས་སུ་བཤད་པའི་དོན་འདི་ཉིད་སླར་ཡང་གསལ་བར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཅེས་པའི་ཐམས་ཅད་ནི་འདས་པ་དང་། 
མ་བྱོན་པ་དང༌། ད་ལྟར་བཞུགས་པའོ། །དེ་འདྲ་བའི་དེ་བཞིན་གཤེགས་པ་རྣམས་ཀྱི་སྐྱེད་ཆོག་ཟླ་བ་དང༌ས་བོན་དང་ཕྱག་མཚན་རྡོ་རྗེ་དང་ལ་༼ཞེས་པ་འདིས་ཟིལ་གནོན་དང་དམ་ཚིག་འབྱུང་བ་གཉིས་ཀ་བསྡུས་དཀྱིལ་གྱི་རྒྱས་བཤད་དུ་སྟོན་པ་ཡིན་ཏེ། ཟིལ་གནོན་ལ་དག་པའི་

ལྷའི་སྐུ་སྟོན་པ་མ་བྱུང་བའི་ཕྱིར་རོ། །༽སོགས་པས་སྐུ་རྫོགས་པའི་རིམ་གྱིས་རྡོ་རྗེ་འཆང་ལ་སོགས་པའི་སྐུ་གཅིག་ཏུ་མཛད་པ་ནི་ཟིལ་གྱིས་མནན་རྒྱུའི་དེ་བཞིན་གཤེགས་པ་ཐམས་ཅད་ཡིན་ལ། དེ་ཟིལ་གྱིས་གནོན་པ་སྟེ་མི་སྣང་བར་
བྱེད་པ་ནི་སྐད་ཅིག་ཙམ་གྱིས་ལྷག་པར་མོས་པས་ལྷ་རྣམས་བསྐྱེད་པའོ། །འདི་འདིར་མི་གསལ་ཡང་འོག་གི་བཤད་པས་ཤེས་སོ་འོ། །ལྷག་པར་མོས་པ་ཙམ་གྱིས་སྐྱེད་པའི་དོན་དེ་ཉིད་ནི་ཐ་མལ་གྱི་རྟོག་པས་མི་ཕྱེད་པས་རྡོ་རྗེ་སྟེ་དེ་སྐད་ཅེས་བྱ་བའི་ཏིང་ངེ་འཛིན་ཏེ། དེ་བཤད་པར་
བྱའོ་སྙམ་པ་གང་ཡིན་པའི་ཏིང་ངེ་འཛིན་དེ་ལ་སྙོམས་པར་ཞུགས་པའོ། །སྙོམས་པར་ཞུགས་མ་ཐག་ཏུ་ཞེས་བྱ་བ་ལ་སོགས་པ་ལ་གཞལ་ཡས་ཁང་གི་ནང་གི་མཐིལ་གྱི་ནམ་མཁའི་དབྱིངས་འདི་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་ངོ་བོར་གནས་
པར་གྱུར་ཏོ། །ཞེས་བྱ་བའི་དེ་བཞིན་གཤེགས་པ་ཐམས་ཅད་ནི་ལྷག་མོས་ཀྱི་གཙོ་བོ་རྡོ་རྗེ་འཆང་ཆེན་པོའོ། །རྡོ་རྗེའི་ངོ་བོར་གནས་པར་གྱུར་ཏོ། །ཞེས་པ་ནི་རྡོ་རྗེ་འཆང་དེའི་དཀྱིལ་འཁོར་པ་འཁོར་གྱི་ལྷ་རྣམས་སུ་གྱུར་ཏོ་ཞེས་བྱ་བའི་དོན་ཏོ། །༼བསྡུས་དཀྱིལ་གྱི་འཁོར་དུ་
རིགས་ལྔ་གསུངས་པ་འདིས་གསལ་བར་བཤད་དོ། །འདིར་དཀྱིལ་འཁོར་ལ། འཁོར་ན་དེ་བཞིན་གཤེགས་པ་བཞི་ལས་མེད་པས། རིགས་ལྔ་བསྡུ་བར་བཤད་པ་ཇི་ལྟར་ཡིན་ཞེ་ན། སྔོན་བྱུང་ལ་རྡོ་རྗེ་འཆང་གི་འཁོར་ནི་ལྔ་ཡོད་ཅིང༌། རྗེས་འཇུག་ལ་རིགས་གཞན་གྱིས་གཙོ་བོ་བྱས་པའི་ཚེ་མི་བསྐྱོད་པ་འཁོར་དུ་འོང་བས་
མི་འགལ་ཞེས་སྨྲ་བ་ནི་མི་རིགས་ཏེ། འདི་ལྷག་མོས་ཀྱི་དཀྱིལ་འཁོར་ཡིན་པར་རྒྱས་བཤད་ལས་ཤེས་པའི་ཕྱིར་དང་། དེ་ལ་རྡོ་རྗེ་འཆང་ཉིད་གཙོ་བོ་ཡིན་པས་རིགས་གཞན་གྱིས། གཙོ་བོ་བྱས་པ་འདིར་མི་འོང་བའི་ཕྱིར་དང༌། སྐབས་གཞན་དུ་རིགས་ལྔ་པོ་གཞན་གྱིས་གཙོ་བོ་བྱས་པའི་འཁོར་དུ་མི་བསྐྱོད་པ་

འོང་དུ་ཆུག་ཀྱང༌། དེས་འདིའི་འགལ་སྤོང་ལ་མི་ཕན་པའི་ཕྱིར་རོ། །དེས་ན་རིགས་ལྔ་བསྡུ་བར་བཤད་པ་ལ་མི་བསྐྱོད་པ་འཁོར་ན་ཡོད་པ་ནི་སྔོན་བྱུང་ལ་དགོངས་ལ་རྗེས་འཇུག་ལ་མི་བསྐྱོད་པའི་རིགས་ཀྱི་ཁྲོ་བོ་གཉིས་ལ་སོགས་པ་འཁོར་དུ་འོང་བ་ལ་དགོངས་སོ། །༽རྡོ་རྗེ་འཆང་ཆེན་པོའི་
དཀྱིལ་འཁོར་པར་གྱུར་པ་དེས་ཅི་ཞིག་མཛད་ཅེ་ན། སེམས་ཅན་ཞེས་བྱ་བ་ལ་སོགས་པ་གསུངས་ཏེ། གཙོ་བོའམ་ལྷ་ཐམས་ཅད་ཀྱི་ཐུགས་ཀའི་ས་བོན་ལས་འཕྲོས་པའི་འོད་ཟེར་ལྕགས་ཀྱུ་ལྟ་བུས་སེམས་ཅན་ཐམས་ཅད་དཀྱིལ་འཁོར་གྱི་ཕྱོགས་བཞིར་བཀུག་པའི་སེམས་
ཅན་ཐམས་ཅད་དཔལ་རྡོ་རྗེ་སེམས་དཔའ་འཇུག་པ་སྟེ་གཞལ་ཡས་ཁང་དུ་ཐོགས་པ་མེད་པའི་འཇུག་པས་ཞུགས་ནས། གནས་པ་ལ་གཙོ་བོ་ཡབ་ཡུམ་གྱི་བྱང་ཆུབ་ཀྱི་སེམས་ཀྱི་འོད་ཟེར་གྱི་དབང་བསྐུར་བས་རྡོ་རྗེ་སེམས་དཔའ་ཉིད་ཐོབ་པའོ། །རྡོར་སེམས་ཐོབ་པ་དེ་
བས་ན་དེ་བཞིན་གཤེགས་པ་ཐམས་ཅད་ཀྱི་བདེ་བ་དང་ཡིད་བདེ་བ་ཐོབ་པར་གྱུར་ཏོ་ཞེས་བྱ་བས་ལྷག་མོས་ཀྱི་མཛད་པ་གསུངས་ཏེ། ལྷ་རྣམས་གྲོང་སྐྱེད་དང༌། སེམས་ཅན་ལ་ཏིང་ངེ་འཛིན་གྱིས་དབང་བསྐུར་བ་ནི་རིམ་པ་གཉིས་ཀ་ལ་ཡོད་པས་སྤྱིའི་དོན་ཏོ། ། 
༈ འདིར་རྣམ་གཞག་ལས། རྒྱུད་ལས་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པའི་ཏིང་ངེ་འཛིན་གསུངས་པའི་རིམ་པ་དང༌། ཤེས་རབ་ཀྱི་མདོ་ལས་ཀྱང་གསུངས་ཏེ། རྩ་སྟོང་ཕྲག་བདུན་ཅུ་རྩ་གཉིས་ཡང་དག་པར་བསྐུལ་ཏེ། གཉིས་ཀ་ཡང་མཆོག་ཏུ་དགའ་བའི་བདེ་བས་ཚིམ་པར་
བྱའོ། །ཞེས་བར་དོས་གང་དུ་སྐྱེ་བ་ལེན་པའི་ཐིག་ལེ་འབྱུང་བའི་ཚུལ་ཟིལ་གནོན་རྡོ་རྗེ་དང༌། མ་རྒྱུད་སྡོམ་འབྱུང་གི་གཞུང་གིས་སྟོན་པར་གསུངས་ལ། དེ་ཡང་དང་པོའི་མགོན་པོ་སྤྲུལ་སྐུར་བསྒྱུར་བ་སྦྱང་གཞི་དང་སྦྱོར་བའི་སྐབས་ཡིན་པས། སྦྱང་གཞི་ཁོ་ནར་མ་ཟད་སྤྲུལ་སྐུར་སྒྱུར་ཚུལ་ཞིག་ཀྱང་

སྟོན་དགོས་པ་ལ་སྤྱི་དོན་གྱིས་ནི་ལྷག་མོས་ཀྱི་ལྷ་བསྐྱེད་པ་སྟོན་པས་འདིར་མི་འགྲིག་ཅིང༌། སྦས་པ་དང་མཐར་ཐུག་གཉིས་ལས་ལྷ་སྐྱེད་པ་མི་སྟོན་པས། སྦས་པས་སྦྱང་གཞིའི་རིམ་པ་བསྟན་པ་བཞིན་དུ་སྤྲུལ་སྐུར་སྒྱུར་ཚུལ་ཞིག་ཡིག་དོན་ཁ་བསྐངས་ནས་བཤད་
དགོས་སོ། །དེ་ལ་སྔོན་དུ་སྦྱང་གཞི་བཤད་ན་གོ་བདེ་བས་དེ་བཞིན་གཤེགས་པ་ཐམས་ཅད་ཅེས་བྱ་བ་ལ་སོགས་པ་ལ། ཏིང་ངེ་འཛིན་གང་གིས་སྙོམས་པར་འཇུག་མཁན་གྱི་ཕུང་པོ་ལ་སོགས་པའི་ངོ་བོར་གྱུར་པའི་ཐིག་ལེ་རྩ་གནས་སོ་སོ་ན་གནས་པ་རྣམས་
ནི་དེ་བཞིན་གཤེགས་པ་ཐམས་ཅད་དེ། ཟིལ་གྱིས་མནན་རྒྱུའོ། །ཟིལ་གྱིས་གནོན་ཚུལ་ནི། དེ་རྣམས་ཀུན་རྫོབ་ཀྱི་བྱང་ཆུབ་ཀྱི་སེམས་ཀུན་ཏ་ལྟ་བུའི་ཀྱི་རྣམ་པ་ཅན་དུ་ཞུ་བར་གྱུར་པས་ཟིལ་གྱིས་མནན་ཅིང༌། སྟེ་གསང་གནས་ཀྱི་ལམ་གཅིག་ཏུ་འབབ་པར་
མཛད་ལ། དེ་ཉིད་རྡོ་རྗེ་ལྟར་མི་ཕྱེད་པ་ན་འོག་ཏུ་འབབ་པ་ལས་མི་ཟློག་པ་ཡིན་པས་དེ་སྐད་ཅེས་བྱ་བའི་ཏིང་ངེ་འཛིན་གང་ཡིན་པ་དེ་བཤད་པ་ལ་དགོངས་པ་རྩེ་གཅིག་པ་ལ་སྙོམས་པར་ཞུགས་པའོ། །སྙོམས་པར་ཞུགས་མ་ཐག་ཏུ་ཞེས་བྱ་བ་ལ་སོགས་
པ་ལ། ནམ་མཁའི་དབྱིངས་འདི་ཐམས་ཅད་ཅེས་བྱ་བ་ནི། སྐབས་འདིར་རྩ་ཕྲན་སྟོང་ཕྲག་བདུན་ཅུ་རྩ་གཉིས་ཀྱི་ཁོང་སྟོང་བུ་ག་ནམ་མཁའ་འོ་ངོ༌། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ནི་སྐབས་འདིར་ཐབས་ཀྱི་ཡེ་ཤེས་ཏེ་
ཀུན་ད་ལྟ་བུའོ་སོ། །དེའི་ངོ་བོ་ཉིད་ནི་དེའི་རང་བཞིན་ནོ། །གནས་པར་གྱུར་ཏོ་ཞེས་པ་ནི། རྩའི་གནས་རྣམས་ནས་བྱུང་བར་གྱུར་ཏོ་ཞེས་བྱ་བའི་དོན་ཏོ། །སེམས་ཅན་ཐམས་ཅད་ཅེས་བྱ་བ་ནི་སེམས་ཅན་གྱི་ཐ་སྙད་འདོགས་པའི་གཞི་ཕུང་པོ་ལ་

སོགས་པའོ། །རྡོ་རྗེ་སེམས་དཔའི་བྱིན་གྱིས་བརླབས་ཀྱིས་ཞེས་བྱ་བའི་རྡོ་རྗེ་སེམས་དཔའ་ནི་ཐབས་ཀྱི་ཡེ་ཤེས་ཀུན་ད་ལྟ་བུ་ཡིན་ལ་དེས་བྱིན་གྱིས་བརླབས་པ་ནི་ཐིག་ལེ་དེ་ལུས་ཀྱི་གནས་ཀུན་ཏུ་ཤར་བས་སོ། །དེ་བཞིན་གཤེགས་པ་ཐམས་ཅད་ཀྱི་བདེ་བ་དང་ཡིད་
བདེ་བ་ཐོབ་པར་གྱུར་ཏོ་ཞེས་བྱ་བ་ནི་བྱིན་གྱིས་བརླབ་ཚུལ་ཏེ། ཕོ་མོའི་དབང་པོ་གཉིས་མཉམ་པར་སྦྱོར་བ་ལས་འདོད་ཆགས་ཆེན་པོའི་མེས་བྱང་སེམས་རྣམས་གནས་སོ་སོ་ནས་ཞུ་བར་གྱུར་ནས་མཆོག་ཏུ་དགའ་བའི་བདེ་བ་མྱོང་བར་གྱུར་ཏོ་ཞེས་བྱ་བའི་
དོན་ཏེ། འདོད་ཆགས་ཆོས་ཀྱི་སྦས་པའོ། །འདིས་ལམ་དུས་དང་གཞི་དུས་ཀྱི་འདོད་ཆགས་ཀྱི་སྤྱོད་པ་གཉིས་ཀ་སྟོན་ནོ།། ༈ དེ་ལ་གཞི་དུས་ལྟར་ན་ཕ་མ་གཉིས་ཀྱི་སྦྱོར་བ་ལས་བྱང་ཆུབ་ཀྱི་སེམས་རིམ་གྱིས་བབས་པའི་ཁུ་ཁྲག་གཉིས་མའི་སྐྱེ་གནས་སུ་འདྲེས་པའི་དབུས་སུ་བར་སྲིད་
ཞུགས་ཏེ་སྐྱེ་བ་ལེན་པ་འདིར་གཟུང་ངོ༌། །རིམ་པ་དེ་ལྟར་དུ་ལྷ་བསྐྱེད་པ་ལ་དང་པོའི་མགོན་པོ་ནི་བར་དོ་དང་འདྲ་སྟེ་དེའི་སྐྱེད་ཆོག་འདིར་མི་སྟོན་ནོ། །མི་བསྐྱོད་པ་ནི་བར་སྲིད་གང་དུ་སྐྱེ་བ་ལེན་པའི་གནས་ཀྱི་ཐིག་ལེ་དང་འདྲའོ། །དང་པོའི་མགོན་པོ་མི་བསྐྱོད་པ་ལ་འཇུག་པ་ནི་བར་སྲིད་སྐྱེ་གནས་ཀྱི་ཐིག་ལེ་ལ་
འཇུག་པ་དང་འདྲ་ལ། ཞུགས་ནས་སྤྲུལ་སྐུར་བསྒྱུར་བ་ནི་བར་སྲིད་ཞུགས་ནས་སྐྱེ་བ་བླངས་པ་དང་འདྲའོ། །དེས་ན་འདིར་མི་བསྐྱོད་པ་ཇི་ལྟར་བསྐྱེད་པའི་ཚུལ་ཞིག་དགོས་པས་དེ་ཡིག་དོན་གྱིས་བཤད་ན། ཟིལ་གནོན་གྱི་ཏིང་ངེ་འཛིན་ནི་རང་བཞིན་གྱིས་གནས་ན་སངས་རྒྱས་ཡབ་ཡུམ་སེམས་ཅན་འདུལ་
བའི་ཕྱིར་དུ་ཏིང་ངེ་འཛིན་ལ་སྙོམས་པར་ཞུགས་པ་སྟེ་ཕ་མ་དང་འདྲའོ། །སྙོམས་པར་ཞུགས་པའི་ཐིག་ལེ་ལས་བསྒྲུབས་པའི་རྡོ་རྗེའི་རིགས་ཀྱི་ངོ་བོ་མི་བསྐྱོད་པས་ནམ་མཁའ་ཐམས་ཅད་ཁྱབ་པར་བྱས་པ་ནི། ནམ་མཁའ་ནས་རྡོ་རྗེའི་ངོ་བོར་གནས་པར་གྱུར་པའི་དོན་ཏེ་ཕ་མའི་ཐིག་ལེ་དང་འདྲའོ། །

དེས་སེམས་ཅན་ཐམས་ཅད་ལ་བྱིན་གྱིས་བརླབས་པས་བདེ་བ་གཉིས་ཐོབ་པ་ནི། དེ་ནས་ནམ་མཁའི་དབྱིངས་ཞེས་པ་ནས་ཡིད་བདེ་བ་ཐོབ་པར་གྱུར་ཏོའི་བར་གྱི་དོན་ཏེ། དབང་པོ་གཉིས་སྦྱོར་གྱི་བྱང་སེམས་ཞུ་བའི་བདེ་བ་མྱོང་བ་དང་འདྲའོ། །དེ་ནས་མི་བསྐྱོད་པ་ཐམས་
ཅད་གཞལ་ཡས་ཁང་གི་ནང་དུ་གཅིག་ཏུ་འདུས་པ་ནི་སྐྱེ་གནས་སུ་ཁུ་ཁྲག་རྣམས་འདྲེས་པ་དང་འདྲ་སྟེ། ལྷག་མ་ནི་སྔར་བཞིན་ནོ། །བཤད་སྲོལ་འདི་མཁས་པ་ཁ་ཅིག་གིས་ཕྱེ་འདུག་པ་ལེགས་པར་སྣང་བས་གསལ་དུ་བཏང་བའོ།། ༈ དེ་བཞིན་གཤེགས་པ་ཐམས་ཅད་ནི་སྒྲུབ་པ་པོའི་
ཕུང་པོ་ལྔ་རྣམས་སོ། །དེ་རྣམས་ཟིལ་གྱིས་མནན་པ་ནི་དོན་དམ་པའི་བདེན་པར་བཅུག་པས་ཡུལ་ཡུལ་ཅན་རོ་གཅིག་ཏུ་མཛད་པའོ། །དེ་ཉིད་རྟོགས་པས། །མི་ཕྱེད་པས་རྡོ་རྗེ་སྟེ་དེ་སྐད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
པའོ། །ཏིང་ངེ་འཛིན་ལ་སྙོམས་པར་ཞུགས་མ་ཐག་ཏུ་ནམ་མཁའི་དབྱིངས་འདི་ཐམས་ཅད་ཞེས་པ་ནི་སྟོང་པ་ཉིད་གསུམ་མོ། །དེ་བཞིན་གཤེགས་པ་ཐམས་ཅད་ཀྱིས་བསྟེན་པའི་རྡོ་རྗེ་ནི་ཐམས་ཅད་སྟོང་པ་ཉིད་དེ། སྟོང་པ་བཞི་སྔ་མ་
ཕྱི་མ་ལ་ཞུགས་པའི་རིམ་པས་མཐར་ཐམས་ཅད་སྟོང་པ་འོད་གསལ་དེའི་ངོ་བོར་གནས་པར་གྱུར་པའོ། །དེ་ནས་ནམ་མཁའི་དབྱིངས་ཞེས་བྱ་བ་ལ་སོགས་པས་ཀྱང་འོད་གསལ་དུ་ཞུགས་པའི་དོན་འདི་ཉིད་གསལ་བར་སྟོན་ཏེ་༼ཞེས་པ་ལ་
ནམ་མཁའི་དབྱིངས་ཐམས་ཅད་ན་གནས་པའི་སེམས་ཅན་ཐམས་ཅད་ནི་འོད་གསལ་གྱི་དབྱིངས་ན་གནས་པའི་སྒྲུབ་པ་པོའི་ཕུང་པོ་ཐམས་ཅད་དོ། །རྡོ་རྗེ་སེམས་དཔའ་ནི་འོད་གསལ་གྱི་ཡེ་ཤེས་སོ། །དེ་ཤར་བས་བྱིན་གྱིས་བརླབས་པ་ན་ཟག་མེད་ཀྱི་བདེ་བ་དང༌། ཡིད་བདེ་བ་གཉིས་ཐོབ་

པའོ། །༽འདི་ནི་འོད་གསལ་གྱི་མཐར་ཐུག་པར་བཤད་པའོ།། ༈ ཟིལ་གནོན་སྤྱི་དོན་དུ་བཤད་པ་དེ་ལྟར་ལྷག་པར་མོས་པས་གཙོ་བོ་རྡོ་རྗེ་འཆང་ཆེན་པོ་དང་དེའི་འཁོར་གྱི་ལྷ་བསྐྱེད་པ་བསྟན་ནས། ད་ནི་བསྡུས་དཀྱིལ་དུ་མདོར་བསྟན་པའི་
ཡོངས་སུ་དག་པ་དང༌། ཡོངས་སུ་མ་དག་པའི་ལྷ་རྣམས་༼སྟེ་སྟོང་པ་གསུམ་ཡང་དེར་བསྡུས་པའོ། །འདིས་བསྡུས་དཀྱིལ་དུ་སྒྱུ་ལུས་འོད་གསལ་དུ་འཇུག་པ་ལ་སྟོང་པ་བཞི་མ་བཤད་པ་འདིར་བསྟན་ཏོ། །༽ཀྱི་སྐུ་སྐྱེད་པ་བསྟན། པར་བྱ་བའི་ཕྱིར། ཟིལ་གནོན་རྡོ་རྗེ་བཤད་པའི་རྗེས་
དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེ་དང་གསུང་རྡོ་རྗེ་དང་ཐུགས་རྡོ་རྗེ་ནི་རིམ་པ་བཞིན་དུ་ཨོཾ་ཨཱཿཧཱུཾ་གི་ཡི་གེ་གསུམ་སྟེ། ཡི་གེ་གསུམ་བསྒོམ་པ་དེ་ཉིད་ནི་འདི་མངོན་བྱང་ལྔས་ལྷ་བསྐྱེད་པ་ལ་འདའ་བར་
མི་བྱ་བས་ན་དམ་ཚིག་གོ། ས་བོན་དེ་ལས་འབྱུང་བ་ནི་སྐྱེས་པ་སྟེ་ཕྱག་མཚན་དང་སྐུ་རྫོགས་པ་གཉིས་ཀའོ། །དེ་ཉིད་ཐ་མལ་གྱི་རྟོག་པས་མི་ཕྱེད་པས་ན་རྡོ་རྗེ་སྟེ། དེ་བཤད་པར་དགོངས་པ་རྩེ་གཅིག་པའི་ཏིང་ངེ་འཛིན་དེ་ལ་སྙོམས་པར་ཞུགས་པའོ། །རིག་པ་ཆེན་
བོད་སྐད་ཀྱི་དམ་ཚིག་གི་ཚིག་དོན་ལ་མི་འདའ་བ་མེད་ཀྱང༌། དེའི་སྐད་དོད་ས་མ་ཡའི་སྒྲའི་དོན་ལ་དེ་ལྟར་ཡོད་དོ། །༼པོའི་སྐྱེས་བུའི་གཟུགས་ཞེས་བྱ་བ་ནི་རིག་པ་ཆེན་པོ་ནི་གསང་སྔགས་ཀྱི་ཡི་གེ་གསུམ་རྣམས་སོ། །དེ་རྣམས་ཀྱིས་དེ་བཞིན་གཤེགས་པའི་སྐྱེས་བུའི་
གཟུགས་སུ་བསྐྱེད་པ་གང་ཡིན་པ་དེ་ནི་རིག་པ་ཆེན་པོའི་སྐྱེས་བུའི་གཟུགས་སོ། །དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་བདག་པོ་ ༼བདག་པོ་འདི་ཞེས་པ་འགྱུར་གསར་གཉིས་ཀ་ལ་མེད་པ་ལྟར་བྱའོ། །༼འདི་བྱིན་གྱིས་བརླབ་ཀྱིས་ཞེས་པ་ནི་རློབ་

བྱེད་དོ། །བྱིན་གྱིས་བརླབས་སོ་ཞེས་བྱ་བ་ལ། །དེ་བཞིན་གཤེགས་པ་ཐམས་ཅད་ཀྱི་སྔགས་ནི། རྣམ་སྣང་གི་ཡི་གེ་ཨོཾ་དང་ལ་སོགས་པས་ལྷ་ལྷག་མ་སོ་གཅིག་གི་སྔགས། སྐུ་གསུང་ཐུགས་བྱིན་བརླབ་ཀྱི་ཡི་གེ་གསུམ་དང༌། ཏིང་ངེ་འཛིན་སེམས་
དཔའི་ཡི་གེའི་བར་རོ་སྟེ། ༼ཞེས་པ་ནི་བརླབ་བྱའི་ཡུལ་ལའོ།། ༼སྔགས་ཀྱི་ཡི་གེ་དེ་རྣམས་ཀྱིས་བྱིན་གྱིས་བརླབས་པ་ནི་ལྷར་བསྐྱེད་པའི་ལུས་ལ་བཀོད་པ་གང་ཡིན་པ་དེ་ལ་དེ་སྐད་ཅེས་བྱའོ། །དམ་ཚིག་འབྱུང་བའི་གཞུང་འདིས་ནི་དོན་འདི་
སྐད་སྟོན་པར་འགྱུར་ཏེ། སྒྲུབ་པའི་ཐབས་མདོར་བྱས་ལས་བཤད་པའི་ཀྱི་ཚུལ་དུ་རྣལ་འབྱོར་དང་རྗེས་སུ་རྣལ་འབྱོར་དང་ཤིན་ཏུ་རྣལ་འབྱོར་དང་རྣལ་འབྱོར་ཆེན་པོ་སྟེ། རྣལ་འབྱོར་བཞིའི་རིམ་གྱིས་སེམས་དཔའ་གསུམ་གྱི་མཐར་ཐུག་པའི་བར་གྱི། 
ཇི་སྲིད་པ་སྔགས་སྟེ་ལྷ་ཐམས་ཅད་ཀྱི་གཟུགས་ཀྱི་སྐུ་ལུས་ལ་བཀོད་པའི་རྡོ་རྗེ་འཆང་ཆེན་པོའི་བདག་ཉིད་དུ་བྱིན་གྱིས་བརླབས་པར་གྱུར་པ་བསྟན་ནོ། །རྣལ་འབྱོར་དང་པོ་གསལ་བར་མ་བསྟན་ཀྱང༌། རྣལ་འབྱོར་ལྷག་མ་གསུམ་གྱི་ཤུགས་ཀྱིས་སྟོན་ལ། ལེའུ་
བཅུ་གཅིག་པ་སོགས་ལས་གསུངས་པ་བཞིན་དུ་རིགས་དྲུག་གི་རྗེས་སུ་རྣལ་འབྱོར་དྲུག་ཡོད་པས། རྡོ་རྗེ་འཆང་ཞེས་གསུངས་པ་ནི་གཙོ་བོའི་དབང་དུ་བྱས་པའོ། །སྔར་བཤད་པ་ལྟར་བྱིན་གྱིས་བརླབས་པར་གྱུར་པ་དེས་ཇི་ལྟ་བུའི་རྣམ་པར་གྱུར་ཅེ་ན། །ཞལ་གསུམ་པ་ལྟ་
བུར་ཞེས་བྱ་བ་གསུངས་ཏེ།  གདུལ་བྱ་རྣམས་ལ་ཞལ་གསུམ་པ་དེ་ལྟར་སྣང་བར་གྱུར་པའོ། །རྒྱུ་མཚན་དེ་བས་ན་བྱང་ཆུབ་ཀྱི་སེམས་རྡོ་རྗེ་དེ་བཞིན་༼བྱིན་གྱིས་བརླབས་པ་དེའི་རྣམ་པ་གང་ཤེ་ན་ཟེར། ༽གཤེགས་པ་རྡོ་རྗེ་འཆང་དེ་ཉིད། དེ་བཞིན་གཤེགས་

པ་ཐམས་ཅད་དེ་འཇིག་རྟེན་གྱི་ཁམས་ན་གནས་པའི་གདུལ་བྱ་རྣམས་ཀྱིས་ཡང་དག་པར་མཐོང་བར་གྱུར་ཏོ། །༼རྡོ་རྗེ་འཆང་ཉིད་ཞལ་གསུམ་པར་གཟིགས་ཞེས་པ་ཡང་རིགས་རྣམས་ཀྱི་གཙོ་བོ་ལ་དགོངས་སོ། །༽ཞེས་གསུངས་ཏེ་དྲང་བའི་དོན་ཏོ། །༼འདིར་སེམས་
དཔའ་གསུམ་གྱི་བར་དུ་བསྐྱེད་པའི་འོག་ཏུ་ཞལ་གསུམ་པ་ལྟ་བུར་གཟིགས་པར་བཤད་ལ། དེ་ཡང་རྣམ་གཞག་ལས་ཟླ་བ་བཅུ་ཡི་མཐར་རྩ་བའི་རྒྱུད་ལས་གསུངས་པའི་དམ་ཚིག་འབྱུང་བ་རྡོ་རྗེའི་ཏིང་ངེ་འཛིན་ཡང་དག་པར་བསྟན་པའི་རིམ་པས་མའི་མངལ་ནས་འཐོན་པར་འགྱུར་ཏེ། དེའི་ཕྱིར་དྲི་ཟ་ཉེ་བར་འཁོར་གྱི་
སེམས་ཅན་ཤའི་མིག་གི་ཡུལ་དུ་གྱུར་ཏོ། །དེ་ལྟར་རྩ་བའི་རྒྱུད་ལས་གསུངས་ཏེ། བཅོམ་ལྡན་འདས་དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེ་ཞལ་གསུམ་པ་ལྟ་བུར་དེ་བཞིན་གཤེགས་པ་ཐམས་ཅད་ཀྱིས་ཡང་དག་པར་གཟིགས་པར་གྱུར་ཏོ་ཞེས་གསུངས་སོ། །ཞེས་ཟླ་བ་བཅུའི་མཐར་མངལ་ནས་
ཕྱི་རོལ་ཏུ་བཙས་པ་ལ་བཤད་པས། སྔ་མ་རྣམས་སེམས་དཔའ་སུམ་བརྩེགས་ཕྱི་རོལ་ཏུ་བཙས་པ་ལ་སྦྱོར་བ་དང༌། ཕྱི་མ་ཁ་ཅིག་སྐུ་གསུང་ཐུགས་བྱིན་བརླབ་དང༌། སེམས་དཔའ་སུམ་བརྩེགས་གཉིས་ཀ་ཕྱི་རོལ་ཏུ་བཙས་པ་ལ་སྦྱོར་བ་ནི་གཞུང་གཉིས་དང་འགལ་བའོ། །མངལ་དུ་ངག་སྨྲ་བ་མེད་ཀྱང་
ངག་གི་གནས་ལྕེ་ཡོད་པས། གསུང་བྱིན་རླབས་ཀྱི་སྦྱང་གཞི་ཡོད་པ་མི་འགལ་ལོ། །སྦྱང་གཞི་ལ་བར་དོ་ཤའི་མིག་གི་སྤྱོད་ཡུལ་དུ་མི་འགྱུར་བ་མངལ་དུ་ཉིང་མཚམས་སྦྱར་བ་རིམ་གྱིས་འཕེལ་ནས་ཕྱི་རོལ་ཏུ་བཙས་པ་ན་ཤའི་མིག་གི་ཡུལ་དུ་ཀུན་གྱིས་མཐོང་བ་དང༌། རྫོགས་རིམ་པ་ལ་བར་དོ་དང་འདྲ་བའི་
ཟུང་འཇུག་ལོངས་སྐུ་མིག་ཐ་མལ་པས་མི་མཐོང་བར་རགས་པའི་ལུས་ཀྱི་སྤྲུལ་སྐུ་བཟུང་བ་ན་མིག་ཐ་མལ་པ་ཡི་ཡང་ཡུལ་དུ་འགྱུར་བ་གཉིས་ལ་ཆོས་མཐུན་ངོ་མཚར་བ་ཡོད་ལ། བསྐྱེད་རིམ་ལ་དང་པོའི་མགོན་པོར་བསྐྱེད་པ་དང༌། དེ་སྤྲུལ་སྐུར་རྡོར་སེམས་སུ་བསྒྱུར་བ་ལ་མཐོང་དཀའ་སླའི་ཁྱད་

མེད་ཀྱང༌། མོས་པ་ཡིད་བྱེད་ཀྱིས་སྔ་མ་ལོངས་སྐུ་དང༌། ཕྱི་མ་སྤྲུལ་སྐུར་མོས་དགོས་པའི་སྟེང་ནས། སྦྱང་གཞི་དང་ཟུང་འཇུག་གི་སྐབས་གཉིས་དང་མཐུན་པའི་ལམ་བྱེད་ཡོད་དོ།། ༈ དམ་ཚིག་འབྱུང་བའི་གཞུང་ངེས་དོན་དུ་འཆད་པ་ལ་དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་དམ་ཚིག་ནི་འོད་གསལ་བཞེས་པ་ནི་རྡོ་རྗེ་གསུམ་ནི་ལུས་ངག་ཡིད་གསུམ་དང༌། དམ་ཚིག་ནི་ས་མ་ཡ་ལ་ས་མ་ཏ་ཞེས་པའི་ངེས་ཚིག་གིས་བཤད་ན་གསུམ་པོ་དེ་འོད་གསལ་དུ་ཞུགས་པས་རོ་མཉམ་པ་ཉིད་དུ་
གྱུར་པའོ། །འོད་གསལ་གྱི་ཡེ་ཤེས་དེ་ལས་བྱུང་བ་ནི་སྐྱེས་པ་སྟེ། རྡོ་རྗེ་ལྟར་བདེན་གཉིས་མི་ཕྱེད་པའི་ཟུང་འཇུག་གང་ཡིན་པ་དེ་ལ་དེ་སྐད་ཅེས་བྱའོ། །རིག་པ་ཆེན་པོ་ཞེས་པ་ལ་སྤྱིར་ཆེན་པོའི་སྒྲ་དོན་བརྒྱད་ལ་འཇུག་སྟེ་ཐེག་པའི་མཆོག་ལ་ཐེག་པ་ཆེན་
པོ་དང་བྱམས་པ་ཚད་མེད་པ་ལ་བྱམས་པ་ཆེན་པོ་དང༌། རིག་པའི་གནས་མང་དུ་ཤེས་པ་ལ་མཁས་པ་ཆེན་པོ་དང་། བརྩོན་འགྲུས་འབར་བར་གྱུར་པ་ལ་བརྩོན་འགྲུས་ཆེ་བ་དང༌། སྤྲོ་ཤུགས་ལྷག་པར་གྱུར་པ་ལ་སྤྲོ་བ་ཆེ་བ་དང་འི་ཤིན་ཏུ་བྱ་བར་དཀའ་བ་
སྒྲུབ་པ་ལ་ལས་ཀྱི་བདག་ཉིད། །ཆེན་པོ་ཞེས་པ་དང༌། ཤིན་ཏུ་རྨད་དུ་བྱུང་བ་ལ་ངོ་མཚར་ཆེ་ཞེས་པ་དང༌། ཐེག་ཆེན་གྱི་ལམ་སྒྲུབ་པ་ལ་བྱེད་པ་པོ་སྟེ་སྐྱེས་བུ་ཆེན་པོ་ཞེས་པ་ལྟ་བུ་རྣམས་ལའོ། །ཆེན་པོ་ཞེས་ནི་འཆི་མེད་མཛོད་ལས་བཤད་པ་ཡིན་ནོ། །
ཞེས་གསུངས་པས། རིག་པ་ཆེན་པོ་ནི་དོན་དམ་པའི་བདེན་པ་༼ཤིན་ཏུ་རྨད་བྱུང་བྱེད་པོ་ལ་ཟེར། །༼དང་རོ་གཅིག་ཏུ་ཞུགས་པའི་འོད་གསལ་གྱི་ཡེ་ཤེས་ཏེ་རིག་པའི་མཆོག་ལ་ཆེན་པོར་གསུངས་པའོ། །སྐྱེས་བུ་ནི་ཀུན་རྫོབ་ཀྱི་བདེན་པ་དག་པའི་སྒྱུ་མའི་སྐུའོ། །དེ་

དག་སྟེ་གཉིས་ལས་ངོ་བོ་དབྱེར་མེད་དུ་བསྐྱེད་པ་མཚན་ལ་སོགས་པའི་རྣམ་པ་ཐམས་ཅད་ཀྱི་མཆོག་དང་ལྡན་པ་ལ་སོགས་པ་དང་བཅས་པའི་སྐྱེས་བུ་ལྟ་བུ་སྟེ་རྣམ་པའི་ལྷའི་སྐུ་ནི་རིག་པ་ཆེན་པོའི་སྐྱེས་བུའི་གཟུགས་ཏེ། ཟུང་འཇུག་གི་ལོངས་སྐུ་རྡོ་རྗེ་འཆང་
ཆེན་པོའོ། །དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་བྱིན་གྱིས་བརླབ་ཀྱིས་བྱིན་གྱིས་བརླབས་སོ། །ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་ཕྲ་རབ་སྟེ་ཆ་ཐམས་ཅད་ལས་བསྒྲུབས་པས་ཏེ་བར་བདག་ཉིད་སྤྲུལ་པའི་སྐུར་བསྐྱེད་
པའོ་ཞེས་བྱ་བར་དགོངས་སོ། །བྱིན་གྱིས་བརླབས་མ་ཐག་ཏུ་ཞེས་བྱ་བ་ལ་སོགས་པ་ནི་སྔ་མ་དྲང་དོན་གྱི་སྐབས་བཞིན་ཏེ། ངེས་པའི་དོན་ཏོ། །༼ཞེས་པ་ལ་འོད་གསལ་དང་ཟུང་འཇུག་གི་ངེས་དོན་གཉིས་ཡོད་དོ། །གཟུངས་དཀྱིལ་ནས་འདིའི་བར་ལ་ཞུས་ལན་ཀྱང་མེད། སྟོན་
པས་ཚིག་གི་རྣམ་པར་གསུངས་པ་ཡང་མེད་པར་སྔོན་བྱུང་ལ་སྟོན་པ་དང་མི་བསྐྱོད་པས་སྐུའི་རྣམ་འཕྲུལ་བསྟན་པ་མཐོང་བ་བསྡུས་པ་ཡིན་གྱི་ཐོས་པ་བསྡུས་པ་མིན་ནོ།། ༧ ཞེས་པ་ནི་རྡོ་རྗེ་འཆང་དེ་ཉིད་ཞལ་གསུམ་པའི་རྣམ་པ་ཅན་དུ་གདུལ་བྱ་མ་དག་པ་རྣམས་ཀྱིས་མཐོང་ཞེས་པའོ། ། ༈ དམ་ཚིག་འབྱུང་བ་བཤད་པའི་
རྗེས་དེ་ནས་ཞེས་བྱ་བ་ལ་སོགས་པ་ལ། མི་བསྐྱོད་པ་ལ་སྩོགས་པའི་འཁོར་གྱི་དེ་བཞིན་གཤེགས་པ་རྣམས་དགའ་བའི་ཐུགས་ཀྱིས། སྔར་བཤད་པའི་སྟོན་པ་རྣམ་སྣང་ཆེན་པོའི་ཐུགས་ཀ་ནས་ཕྱུང་སྟེ། གཞན་གྱིས་མ་དྲིས་པར་རང་སྤྲོ་བའི་ཤུགས་
ཀྱིས་བརྗོད་པའི་ཆེད་དུ་བརྗོད་པ་འདི་གསུངས་སོ། །རྒྱ་དཔེ་ལ་ཨ་ཧོ་ཧི་ཞེས་འབྱུང་བའི་ཨ་ཧོ་ནི་ཨེ་མའོ་ཞེས་པའོ་ཞེས་བྱ་བ་ནི་ངོ་མཚར་དུ་གྱུར་པ་སྟེ། ཧི་ཞེས་བྱ་བའི་སྒྲ་ནི་གང་གི་ཕྱིར་ཞེས་བྱ་བའི་དོན་ཏོ། །གང་ལ་ངོ་མཚར་བའི་ཡུལ་ནི་། བྱང་ཆུབ་སེམས་ནི་

རབ་བྱུང་བ་ཞེས་བྱ་བ་ནི་རིམ་པ་གཉིས་ཀྱི་ལྷའི་སྐུ་རྣམ་པ་གཉིས་གདུལ་བྱ་རྣམས་ཀྱི་རྒྱུད་ལ་རབ་ཏུ་བྱུང་བ་ནི་བྱང་ཆུབ་སེམས་ནི་རབ་ཏུ་བྱུང་བའོ། །དེ་བཞིན་གཤེགས་པ་ཀུན་གྱི་ཞེས་བྱ་བ་ནི་རིམ་པ་གཉིས་ཀྱི་སྐུའི་རྣམ་གཞག་འདི་
ཉིད་ནི་དེ་བཞིན་གཤེགས་པ་ཐམས་ཅད་ཀྱི་མན་ངག་ཡིན་པའི་ཕྱིར་རོ། །སྣོད་མིན་ལ་སྦ་བར་བྱ་བ་ཡིན་པས་ན་གསང་བསྟེ་འདིའི་སྣོད་ཤིན་ཏུ་དཀོན་པར་སྟོན་ནོ་འོ། །བླ་མ་དམ་པའི་ལུང་དང་བྲལ་ན་ཇི་འདྲ་བའི་རྟོག་དཔྱོད་ཅན་རྣམས་ཀྱིས་བརྟགས་ཀྱང་བརྟག་
པ་དང་བྲལ་བསྟེ་དོན་དེ་ངེས་པར་མི་ནུས་པས་ན་རབ་ཏུ་མི་རྟོག་པ་སྟེ་བརྟག་ཏུ་མེད་པའོ་གོ། དེ་འདྲ་བའི་ལམ་གྱིས་ཀྱང་སྲིད་པ་བག་ཆགས་དང་བཅས་པ་དག་པར་བྱེད་པའི་ཚུལ་གྱིས། ཁམས་གསུམ་ལ་མི་གནས་པས་ན་གནས་མེད་པ་ཞེས་བྱ་སྟེ། དགོངས་
པ་མ་ཡིན་པས་བཤད་པའོ། །༼འདིར་ངོ་མཚར་བ་ནི་བློ་མཆོག་དང་ལྡན་པ་རྣམས་ཀྱང་དགའ་བ་ཆེན་པོས་ཡིད་འཕྲོག་པ་ཞིག་ཡིན་པས། ཡིད་འཕྲོག་ལུགས་ཁྱད་པར་ཅན་ཅི་འདྲ་ཞིག་ཡིན་པ་རྗོད་ཅིག་ཅེ་ན། དེ་ནི་རིམ་གཉིས་ཀྱི་ལྷའི་སྐུ་གདུལ་བྱའི་རྒྱུད་ལ་འབྱུང་བར་བསྟེན་པ་
ཙམ་ལ་བྱེད་པ་མ་ཡིན་ནོ། །འོ་ན་ཇི་ལྟར་ཡིན་ཞེ་ན། གཟུངས་དཀྱིལ་ནས་དམ་ཚིག་འབྱུང་བའི་བར་གྱི་རྒྱུད་ལེགས་པར་ཤོད་ན། འགྲེལ་པས་བཤད་པ་ལྟར་གྱི་དོན་རྣམས་ཐོན་ནས་འོང་བ་དེ་ལ་ཤིན་ཏུ་ངོ་མཚར་བའོ། །དོན་དེ་རྣམས་རྒྱུད་དོན་ལ་དེ་ལྟར་གནས་པ་ནི། དེ་ལྟར་མ་བཤད་པའི་གོང་
དང་པོ་ནས་ཀྱང་ཡོད་པས། སྔོན་བྱུང་གི་འཁོར་ལ་ངོ་མཚར་སྐྱེ་བ་དེ་འགྲེལ་པས་མ་བཤད་བར་དུ་མི་འབྱུང་བ་མིན་ནོ། །དེ་ཡང་སྔར་རྒྱས་པར་བཤད་མོད་ཀྱི་མདོར་བསྡུས་ཏེ་དྲན་པར་བྱས་ན། གཟུངས་དཀྱིལ་སྤྲུལ་པས་ལམ་གྱི་སྲོག་བདེ་བ་ཆེན་པོར་སྟོན་པ་དང༌། དེ་འདྲེན་པ་ལ་ཕྱི་ནང་གི་ཐབས་

ཁྱད་པར་ཅན་རྣམས་སྟོན་ཚུལ་དང༌། དེ་ནས་མི་བསྐྱོད་པས་དཀྱིལ་འཁོར་སྤྲུལ་པའི་ངེས་དོན་བཤད་པས་གཟུངས་དཀྱིལ་དུ་བཤད་པའི་སྟོང་པ་རྣམས་ཀྱི་རླུང་སེམས་ཀྱིས་སྒྱུ་ལུས་སྤྲུལ་པ་དང༌། དཀྱིལ་འཁོར་བཙུན་མོའི་བྷ་གའི་ནང་དུ་ཆུད་པར་བསྟན་པས་སྒྱུ་ལུས་འོད་གསལ་དུ་འཇུག་པ་
དང༌། རང་ཉིད་དཀྱིལ་འཁོར་གྱི་དབུས་སུ་བཞག་པ་དང༌། འཁོར་གྱི་ལྷ་ཞུགས་པས་ཟུང་འཇུག་པའི་ལོངས་སྤྲུལ་གཉིས་སྟོན་པ་སོགས་ཀྱི་དྲང་ངེས་ཀྱི་དོན་ལེགས་པར་རྟོག་ཤེས་ན། འདི་ནི་ཤིན་ཏུ་རྨད་དུ་གྱུར་པའོ་སྙམ་དུ་ལན་ཅིག་མིན་པར་མཁས་པའི་ཡིད་འཕྲོག་པར་བྱེད་པས། 
རྒྱུད་དོན་ལ་ཇི་ལྟར་ཡོད་ཤེས་པས་དགའ་བ་རྒྱས་པར་བྱེད་པར་ཟུངས་ཤིག། ༈ ད་ནི་མ་འོངས་པའི་གདུལ་བྱ་རྣམས་ལ་སློབ་དཔོན་དང་སློབ་མ་ཆོས་ཟབ་མོའི་སྒོ་ནས་འབྲེལ་པ་ཇི་ལྟར་བྱེད་པ་དེ་བསྟན་པར་བྱ་བའི་ཕྱིར། དེ་ནས་
ཞེས་བྱ་བ་ལ་སོགས་པ་གསུངས་ཏེ་། དེ་ནས་ཞེས་བྱ་བ་ནི་ཆེད་བརྗོད་བཤད་པ་འདས་མ་ཐག་པའི་དུས་སོ་འོ། །དེ་བཞིན་གཤེགས་པ་ཐམས་ཅད་ཡང་གཅིག་ཏུ་འདུས་ནས་ཞེས་བྱ་བ་ནི་སྔར་འདུས་པ་ལ་ལྟོས་ནས་ཡང་འདུས་པ་མཛད་ནས། 
ཞེས་པ་སྟེ་གསོལ་བ་གདབ་པའི་དོན་དུ་དགོངས་པ་གཅིག་ཏུ་མཛད་པའོ། །དེ་བཞིན་གཤེགས་པ་ཐམས་ཅད་མཉེས་པར་བྱེད་པའི་ཀྱི་མཆོད་པ་ཉེར་སྤྱོད་ལ་སོགས་པ་སྤྲོས་པ་སྟེ་མང་དུ་བཤམས་པ་དེས་མཆོད་ན་འདོད་པའི་དོན་ཐོབ་པ་ལ་མི་སླུ་བས་དེ་ཁོ་ན་
ཉིད་ཀྱི་དམ་ཚིག་སྟེ་མཆོད་པའི་ལས་ལས་འདར་མི་རུང་བས་གསེར་ལ་སོགས་པའི་རིན་པོ་ཆེའི་རྒྱ་མཚོའི་ཚོགས་ནི་སྤྲིན་ཏེ་མཆོད་པ་དེ་རྣམས་ཀྱིས་ཡང་དག་པར་མཆོད་དེ་ཕྱག་འཚལ་ནས་འདི་སྐད་ཅེས་གསོལ་ཏོ་ཞེས་བྱ་བ་ནི། དྲང་

བའི་དོན་ཏོ། །དེ་བཞིན་གཤེགས་པ་ཐམས་ཅད་ནི་ཡིད་འཕྲོག་པའི་གཟུགས་ལ་སོགས་པ་སྟེ། གཟུགས་སོགས་དེ་རྣམས་དང་ལྡན་པའི་མཆོད་པ་ནི་དེ་བཞིན་གཤེགས་པ་ཐམས་ཅད་ཀྱི་མཆོད་པའོ། །དེའི་རྒྱས་པ
འམ་སྤྲོས་པ་ནི་མཆོད་པ་དེས་ལན་མང་དུ་མཆོད་པ་བྱས་པའོ། །དེ་ཁོ་ན་ཉིད་ཀྱི་རིན་པོ་ཆེ་ནི་བུད་མེད་རིན་པོ་ཆེ་སྟེ། དེ་ནི་དགའ་བ་རྒྱས་པར་བྱེད་པའི་ཕྱིར་ནའོ། །དམ་ཚིག་ནི་དེས་བླ་མ་མཆོད་པ་ལས་འདའ་བར་བྱ་བ་མ་ཡིན་པ་སྟེ། དེ་རྣམས་ཀྱི་སྤྲིན་
ནི་ཚོགས་ཏེ། རིག་མ་མང་པོར་བསྟན་ནོ། །དེས་སྟོན་པ་ལ་མཆོད་དེ་ཕྱག་འཚལ་ནས་འདི་སྐད་ཅེས་གསོལ་ཏོ་ཞེས་པ་ནི། ངེས་པའི་དོན་ཏོ། །ཐོག་མའི་འདུས་པ་གསང་བ་དང་ཐ་མའི་བཤད་དུ་གསོལ་ཞེས་བྱ་བར་སྦྱར་ཏེ། འདུས་པ་ཞེས་བྱ་
བ་ནི། རྒྱུད་ཕྱི་མ་ལས་བཤད་པ་ལྟར་སྐུ་གསུང་ཐུགས་ཀྱི་གསང་བ་གསུམ་དབྱེར་མི་ཕྱེད་པར་གཉིས་གཅིག་ཏུ་གྱུར་པ་ནི་འདུས་པ་སྟེ། ཡི་གེའི་དོན་ཏོ། །རྡོ་རྗེ་དང་པདྨ་ཡང་དག་པར་སྦྱོར་བ་ནི་འདུས་པ་སྟེ། སྤྱིའི་དོན་ཏོ། །ཤེས་རབ་སྣང་བ་དང་ཐབས་
མཆེད་པ་དང་ཐབས་ཤེས་ཡང་དག་པར་སྦྱོར་བ་ཉེར་ཐོབ་ནི། ༼འདུས་པ་ནི་གཅིག་ཏུ་གྱུར་པ་སྟེ་ཟེར། ༸ཞེས་པ་ནི་སྐུ་གསུང་ཐུགས་བྱིན་གྱིས་རློབ་པ་ལྟ་བུའོ། །༽འདུས་པ་སྟེ། སྦས་པའོ། །༼འདུས་པའི་སྦས་བཤད་གཞན་ཡང་རྡོ་རྗེ་
ཕྲེང་བ་ལས། འདུས་པའི་མཆོག་དོན་རབ་གསུངས་པ། །འདུས་པ་འདྲེས་པ་ཞེས་ནི་གསུངས། །འདྲེས་པ་ང་ཡིས་ཁྱོད་ལ་བཤད། །ཅེས་གསུངས་ནས། དཔའ་བོ་རྣལ་འབྱོར་མ་སྦྱོར་བ། །གང་ཚེ་གསང་བའི་རྩ་གཉིས་ནི། །ཡང་དག་སྦྱོར་བས་རེག་གྱུར་པ། །ཞེས་ཡབ་ཡུམ་གྱི་དྷུ་ཏཱིའི་མར་སྣའི་

རྩེ་གཉིས་འཕྲད་པ་ལ་འདུས་པར་བཤད་པ་གཅིག་དང༌། དེ་ནས་བྱང་ཆུབ་སེམས་ཀྱང་ནི། །གནས་ཀུན་ནས་ནི་ཞུ་གྱུར་ནས། །ངོ་བོ་གཅིག་ཏུ་གྱུར་པ་དང༌། །རྩ་ནི་གཅིག་གི་འབྲས་བུ་ནི། །རོ་གཅིག་ཏུ་ནི་གྱུར་པ་ལ། །འདུས་པ་ཞེས་ནི་དེ་ལ་གསུངས། །ཞེས་གཏུམ་མོའི་མེས་བཞུས་པའི་སྟོང་ཕྲག་དོན་གཉིས་ཀྱི་རྩ་
ནང་ནས་བྱང་སེམས་ཞུ་བ་རྣམས་ཨ་ཝ་དྷུ་ཏཱིའི་ལམ་ནས་གཅིག་ཏུ་འདྲེས་ཏེ་འབབ་པ་ལ་བཤད་པ་གཅིག་དང༌། ཕུང་པོ་ཁམས་དང་དབང་པོ་དང༌། །ཡུལ་རྣམས་དང་ནི་སྦས་པའི་ནང༌། །རྣམ་རྟོག་ཀུན་ནས་ཟད་པ་ལས། །ཡང་དག་ཡེ་ཤེས་བདེ་ཆེན་སྐྱེ། །རོ་གཅིག་པར་ནི་ངལ་གསོ་གང༌། །དེ་བཞིན་དུ་ནི་
འདུས་པ་སྟེ། །ཞེས་སྔར་བཤད་པ་ལྟར་བབས་པ་ནོར་བུའི་རྩེར་མི་འཕོ་བར་བཟུང་བ་ལས་ཀུན་རྟོག་བརྒྱད་ཅུ་ཐིམ་པས་ཡང་དག་པའི་ཡེ་ཤེས་ལྷན་སྐྱེས་སྐྱེས་ནས་བདེ་སྟོང་དབྱེར་མེད་དུ་སྦྱར་བ་ལ་འདུས་པ་བཤད་པ་སྟེ། གསུམ་གསུངས་པའི་དང་པོ་གཉིས་འདོད་ཆགས་ཆོས་སྦས་དང༌། ཕྱི་མ་ནི་སྣང་
བ་སེམས་སྦས་སུ་བྱའོ།། ༽ཀུན་རྫོབ་དང་དོན་དམ་པའི་བདེན་པ་དག་མི་ཕྱེད་པར་འདྲེས་པའི་ཟུང་འཇུག་ནི་འདུས་པའོ། །གསང་བ་ལས་བྱུང་བ་ནི་ཟུང་འཇུག་དེ་ཉིད་ཀྱི་ཁྱད་པར་ཏེ། གསང་བ་ནི་འོད་གསལ་བའོ། །དེ་ལས་བྱུང་བ་ནི་གཉིས་
སུ་མེད་པའི་ཡེ་ཤེས་ཀྱི་བདག་ཉིད་ཅན་རྡོ་རྗེ་འཆང་ཆེན་པོ་ཞེས་བྱ་བའི་བར་དུ་སྟེ་ཐ་ཚིག་གོ་སྟེ། ཟུང་འཇུག་གི་མཐར་ཐུག་པའོ། །དེ་བཞིན་གཤེགས་པ་ཀུན་གྱི་གསང་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་གཅིག་ནས་གཅིག་
ཏུ་བརྒྱུད་པའི་མན་ངག་གསང་ཞིང་སྦ་བར་བྱ་བའོ། །རྡོ་རྗེ་སྙིང་པོ་ནི་དེ་བཞིན་གཤེགས་པ་རྣམས་སོ། །དེ་རྣམས་གཅིག་ཏུ་གྱུར་པའི་མཚན་ཉིད་ཅན་ནི་འདུས་པའོ། །དེ་ཁོ་ན་ཉིད་ནི་ཡང་དག་པ་ཇི་ལྟ་བ་བཞིན་དུ་བྱུང་བའོ། །༼དེ་རྣམས་

ཀྱིས་ནི་མ་འོངས་པ་ནའང་འདུས་པའི་དོན་ཉན་པར་འདོད་ན་བླ་མ་ལ་དྲང་ངེས་ཀྱི་མཆོད་པས་ལན་མང་དུ་མཆོད་དེ། ཕྱག་འཚལ་ནས་འདུས་པའི་དོན་བཤད་པར་གསོལ་བ་གདབ་པར་སྟོན་ནོ།། ༈ ༽དེ་ནས་ཞེས་བྱ་བ་ནི་གསོལ་བ་བཏབ་པ་འདས་མ་ཐག་
པ་སྟེ། བྱང་ཆུབ་ཀྱི་སེམས་རྡོ་རྗེས་འཁོར་གྱི་དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་བཀའ་སྩལ་པའོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཅེས་བོས་ནས་ངོ་མཚར་བ་ལ་ཚིག་ལན་གཉིས་འབྱུང་བས་ཞུས་པ་སྟེ་ལེགས་སོ། །ལེགས་སོ་
ཞེས་བྱ་བ་ནི་ལེགས་སོ་བྱིན་པས་དོན་གྱིས་ན་འཆད་པར་ཞལ་གྱིས་བཞེས་པར་མཛད་པ་སྟེ་དྲིས་པའི་དོན་མངོན་པར་འདོད་པ་སྟོན་པས་སོ། །འོན་ཀྱང་ཞེས་བྱ་བའི་སྒྲ་ནི་ད་དུང་རྣམ་པར་བརྟག་པར་བྱ་བའོ། །དེ་བཞིན་གཤེགས་པ་ཐམས་ཅད་ཀྱང་
ཐེ་ཚོམ་སྐྱེ་བར་བྱེད་པ་ཡིན་ན་ཞེས་བྱ་བ་ནི། འདིར་དེ་བཞིན་གཤེགས་པ་དང་བྱང་ཆུབ་སེམས་དཔའ་ནི་སློབ་བཞིན་པའི་རྣལ་འབྱོར་པ་ཡིན་པར་བལྟ་བར་བྱ་ཡི། ཉོན་མོངས་པ་དང་དེའི་བག་ཆགས་ཤེས་སྒྲིབ་དང་བཅས་པར་སྤངས་པའི་
སངས་རྒྱས་དང་བྱང་ཆུབ་སེམས་དཔའ་རྣམས་ལ་ནི་སོམ་ཉི་ཡོད་པ་མ་ཡིན་ཏེ། འདིར་དེ་བཞིན་གཤེགས་པ་ཞེས་བྱ་བ་ནི་རིན་པོ་ཆེ་ལྟ་བུའི་གང་ཟག་རིམ་གཉིས་ཀྱི་དགེ་བའི་རྩ་བ་རྫོགས་པར་སྐྱེ་བའི་རྒྱུད་ཡོངས་སུ་སྨིན་པ། མང་དུ་༼
ནི་ས་སྙིང་སོགས་ཏེ་དེ་རྣམས་ཀྱང་ཉོན་མོངས་བག་ཆགས་དང་བཅས་པ་སྤངས་པའོ། །༽ཐོས་པའི་ཕ་རོལ་ཏུ་སོན་པ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཉིད་དེ་ཁོ་ན་ཐོབ་པར་མངོན་པར་འདོད་ཅིང་བླ་མེད་ཀྱི་ཐེག་པར་རིགས་ངེས་པའོ། །འདུས་པའི་

དོན་རྫོགས་པ་ནི་བླ་མདམ་པའི་ལུང་དང་བྲལ་ན་དེ་རྣམས་ཀྱི་ཡང་ཡུལ་མ་ཡིན་ཏེ། དོན་དེ་བརྟག་པར་ནུས་པ་དང་བྲལ་བའི་ཕྱིར་རོ། །བྱང་ཆུབ་སེམས་དཔའ་གཞན་རྣམས་ལྟ་ཅི་སྨོས་ཞེས་བྱ་བ་ནི། ཙནྡན་ལྟ་བུའི་གང་ཟག་ལ་སོགས་པ་བཞི་
དགེ་བའི་རྩ་བ་ཡོངས་སུ་མ་སྨིན་པ་མཐར་སངས་རྒྱས་ཐོབ་པར་འདོད་ཀྱང་འཕྲལ་དུ་དངོས་གྲུབ་དམན་པ་སྒྲུབ་པ་ལ་མོས་པ་དམན་པ་རྣམས་ཀྱིས་རྟོགས་པ་ལྟ་ཅི་སྨོས་ཞེས་འདུས་པའི་དོན་རྫོགས་པ་གཟུང་བར་ཏེ་རྟོགས་པར་དཀའ་བའི་ཕྱིར་ཞིང་རེ་ཤིག་
འདུས་པ་འཆད་པ་ལ་སྤྲོ་བ་མེད་པ་ཉིད་དུ་བརྡ་སྤྲོད་པ་ཡིན་ནོ། །དེ་དག་གིས་ནི་མ་འོངས་པའི་འཆད་པ་པོས་ཞུ་བ་ལ་ལེགས་སོ་སྦྱིན་པ་དང༌། འོན་ཀྱང་འདི་རྟོགས་དཀའ་བས་རེ་ཞིག་ལ་གཞན་དུ་ཞུགས་ན་མི་ལེགས་སམ་ཞེས་བརྗོད་པ་དང༌། 	དེ་མ་ཐག་ཁས་མི་ལེན་པར་བསྟན་
ནོ།། ༈ ༽དེ་ལྟར་བཅོམ་ལྡན་འདས་ཀྱི་གསུང་ཐོས་ནས། རིན་པོ་ཆེ་ལྟ་བུའི་གང་ཟག་རིགས་ངེས་པ་རྣམས་ཀྱི་ཡང་འདི་ཡུལ་མ་ཡིན་ནོ་ཞེས་པས་ནི་ངོ་མཚར་དུ་གྱུར་ལ། པདྨ་དཀར་པོ་ལྟ་བུ་ལ་སོགས་པ་རིགས་མ་ངེས་པ་རྣམས་
ཀྱི་ལྟ་ཅི་སྨོས་ཞེས་པས་ནི་རྨད་དུ་གྱུར་ནས། སླར་ཡང་དེ་བཞིན་གཤེགས་པ་ཐམས་ཅད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་འདི་ལྟ་བུའི་ཡོན་ཏན་ཁྱད་པར་ཅན་དུ་གྱུར་པ་ཡང་ཞེས་བྱ་བ་ལ་སོགས་པ་སྟེ། གང་
གི་ཕྱིར་འདི་ལྟ་བུའི་ཡོན་ཏན་གྱི་ཁྱད་པར་དུ་གྱུར་པ་ལ་ཡང་ཞེས་བྱ་བ་ནི། རིན་པོ་ཆེའི་གང་ཟག་ཉིད་ཡིན་པར་སྟོན་པ་ཡིན་ཏེ། དོན་གཞན་ལ་འགལ་བའི་སྒྲས་སྟོན་པའི་དགོངས་པས་བཤད་པའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་

དང་ཐུགས་ཀྱི་གསང་བ་ཞེས་བྱ་བ་ནི། བཟའ་བ་དང་བསྲུང་བ་དང་བསྟེན་པར་གསུངས་པ་ལས་མི་འདའ་བའི་དམ་ཚིག་དང་དེ་དག་གི་མི་མཐུན་ཕྱོགས་འགོག་པའི་སྡོམ་པ་གཉིས་ནི་བླ་མེད་ཀྱིའོ་ལ་སོགས་པས་གཞན་དང་ཐུན་མོང་བའི་བསྲུང་
བྱ་རྡོ་རྗེ་གསུམ་གྱི་རིགས་གསུམ་དུ་ཡོངས་སུ་གྱུར་པ་སྟེ། རིགས་གསུམ་དུ་བསྡུས་པ་ནི་ཡི་གེའི་དོན་ནོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་ནི་ལྷ་བསྐྱེད་པའི་རྒྱུ་ཡི་གེ་གསུམ་ཏེ། དེ་ལས་ལྷ་བསྐྱེད་ནས་སྒོམ་
པ་ནི་སྤྱིའི་དོན་དོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་༼ཞེས་པ་ནི་ལམ་སྒོམ་པའི་སྔོན་དུ་དམ་ཚིག་རྣམས་ལེགས་པར་ཤེས་ནས་བསྲུང་བའོ། །༽གསང་བ་ནི་རང་བཞིན་གྱི་སྣང་བ་ཡེ་ཤེས་གསུམ་པོ་རང་
བཞིན་གྱི་སྣང་བ་རླུང་གི་བཞོན་པ་དང་ལྡན་པ་སྟེ། སྣང་བ་སེམས་ཀྱི་སྦས་པའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་ནི་དག་པའི་ཡེ་ཤེས་ཀྱི་རང་བཞིན་གྱི་སྐུ་རྡོ་རྗེ་གསུམ་དབྱེར་མི་ཕྱེད་པ་སྟེ་༼
སྣང་བའི་རང་བཞིན་ཞེས་པ་ནི་ཀུན་རྟོག་བརྒྱད་ཅུའི་མིང་ཡིན་ལ། རང་བཞིན་གྱི་སྣང་བ་ཞེས་པ་ནི་ཡེ་ཤེས་རྣམས་ཀྱི་མིང་ངོ༌། །༽མཐར་ཐུག་པའོ། །དེ་ལྟར་ཐུན་མོང་བ་དང་ཐུན་མོང་མིན་པའི་དམ་ཚིག་དང་སྡོམ་པ་དང་བསྐྱེད་རིམ་དང་རྫོགས་རིམ་གཉིས་ཀྱི་གསང་བ་འཁོར་ལ་
སྟོན་པར་མི་སྤྲོ་བ་དེ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དམ་ཚིག་འབྱུང་བའི་ཚིག་གིས་བྱིན་གྱིས་བརླབ་པར་མཛད་ནས་༼པ་ནི་སྦས་བཤད་ཀྱི་སྐབས་སུ་དབང་བསྐུར་བ་ལ་མཛད་ལ་དེ་ནི་མཚོན་པ་ཙམ་ཡིན་པས་ཚུལ་བཞི་ག་ལ་འདྲ་བར་བྱའོ། །

༽བསྟན་དུ་གསོལ། ཞེས་བྱ་བར་སྦྱར་ཏེ། གང་ལ་རློབ་ན་སྔོན་བྱུང་ལ་དེ་བཞིན་གཤེགས་པ་ཐམས་ཅད་ལ་ཞེས་པ་ནི་རྗེས་འཇུག་ལ་འདུས་པ་ཉན་པར་འདོད་པའི་གང་ཟག་ལའོ། །ཇི་ལྟར་བྱིན་གྱིས་བརླབ་པ་ནི་སློབ་མའི་སྐུ་སྟེ་ལུས་ལ་སོགས་པ་
གསུམ་དུ་དེ་བཞིན་གཤེགས་པ་རྣམས་རྗེས་སུ་ར་ཞུགས་པ་སྟེ་དེ་བླ་མས་མཛད་པའོ། །ཐབས་གང་གིས་བྱིན་གྱིས་རློབ་ཞེ་ན། རྣམ་སྣང་ལ་སོགས་པའི་དེ་བཞིན་གཤེགས་པ་རིགས་དྲུག་པོ་ཐམས་ཅད་ཀྱི་སྒོ་ནས་རྡོ་རྗེ་སྟེ་དངོས་གྲུབ་༼
འདིས་ནི་བུམ་དབང་གི་སྐབས་སུ་སློབ་མ་ལ་ཡེ་ཤེས་འབེབས་པ་དང་ཡེ་ཤེས་པ་སྤྱན་དྲངས་ཏེ་འཇུག་པ་སོགས་སྟོན་ནོ། །༽འགྲུབ་པ་ལས་མི་འདའ་བར་བྱེད་པའི་དམ་ཚིག་འབྱུང་བར་བྱེད་པའི་དབང་བསྐུར་བའི་ཚིག་གིས་ཞེས་བྱ་བ་སྟེ། ཡི་གེའི་དོན་ཏོ། །དེ་བཞིན་
གཤེགས་པ་ཐམས་ཅད་ཀྱི་རྡོ་རྗེའི་དམ་ཚིག་ནི་སྐུ་རྡོ་རྗེ་རྣམ་སྣང་ལ་སོགས་པ་དྲུག་སྟེ། དེ་རྣམས་འབྱུང་བའི་ཚིག་ནི་དེ་དྲུག་པོ་སྐྱེད་པའི་ས་བོན་གྱི་ཡི་གེ་ཨོཾ་ལ་སོགས་པ་སྟེ། སྤྱིའི་དོན་༼འདིར་རྡོ་རྗེ་དམ་ཚིག་འབྱུང་བའི་ཚིག་
གིས་འཁོར་རྣམས་ལ་བྱིན་གྱིས་བརླབས་ནས། འདུས་པ་བསྟན་དུ་གསོལ་ཞེས་པའི་བྱིན་གྱིས་བརླབས་པ་ནི། དབང་བསྐུར་བ་ལ་བྱ་སྟེ། ལེའུ་དང་པོའི་བསྡུས་དོན་གྱི་སྐབས་སུ་ཉན་པའི་སྐལ་བ་དང་ལྡན་པ་རྣམས་ལ་རིག་པའི་དབང་བསྐུར་བ་བྱིན་ནས། ཞེས་གསུངས་ཤིང་དབང་
བསྐུར་བའི་རྣམ་གཞག་གཅིག་གཞུང་འདིས་མ་བསྟན་ན། ལེའུ་དང་པོར་གཞན་མེད་པའི་ཕྱིར་དང༌། འདིར་ཡང་སྦས་བཤད་ཀྱི་སྐབས་སུ་དབང་བསྐུར་བར་གསུངས་ལ་དེ་གཞན་གསུམ་ལའང་འདྲ་བའི་ཕྱིར་རོ། །ཏོ། །རྡོ་རྗེ་༼འདིས་བུམ་དབང་གི་སྐབས་སུ་ས་བོན་སོ་སོ་ལས་རིགས་དྲུག་ཏུ་

བསྐྱེད་པ་བསྟན་ནོ། །༼དམ་ཚིག་ནི་ཡབ་ཡུམ་གཉིས་ཀྱི་དབང་པོ་གཉིས་ཀྱི་སྙོམས་པར་ཞུགས་པའོ། །དེ་ལས་འབྱུང་བའི་ཚིག་གམ་གནས་ནི་བདེ་བ་ཆེན་པོའི་གཞི་བྱང་ཆུབ་ཀྱི་སེམས་ཀྱི་ཐིག་ལེའོ། །དེས་བྱིན་གྱིས་བརླབས་
པ་ནི་དབང་བསྐུར་བ་བྱས་པ་སྟེ། འདོད་ཆགས་ཆོས་ཀྱི་སྦས་པའོ། །རྡོ་རྗེ་དམ་ཚིག་ནི་འོད་གསལ་བའོ།། འོད་གསལ་དེ་ལས་ལུགས་ལྡོག་ཏུ་བྱུང་བའི་ཚིག་གམ་གནས་ནི་ཆེན་པོ་སྟོང་པ་དང༌། ཤིན་ཏུ་སྟོང་པ་དང༌། སྟོང་པ་ཉིད་དོ། །༼
༸འདིས་ནི་བླ་མ་ཡབ་ཡུམ་སྙོམས་པར་ཞུགས་པའི་ཐིག་ལེ་ལྕེ་ལ་བཞག་ནས་གསང་དབང་བསྐུར་བ་དང་སློབ་མ་དང་རིག་མ་ཡབ་ཡུམ་སྙོམས་པར་ཞུགས་པ་ལས་ཐིག་ལེ་རྡོ་རྗེ་ནོར་བུར་ཕབ་པ་བཟུང་བ་ལས་ཤེས་རབ་ཡེ་ཤེས་ཀྱི་དབང་བསྐུར་བ་གཉིས་བསྟན་ནོ། །༽སྟོང་པ་བཞི་པོ་
དེ་ལ་བརྟེན་ནས་བྱིན་གྱིས་བརླབ་པ་ནི། སྔོན་བྱུང་ལ་བཅོམ་ལྡན་འདས་དང་རྗེས་འཇུག་ལ་སློབ་དཔོན་ཀྱིས་གང་ལ་དབང་བསྐུར་བའི་གདུལ་བྱའི་སྐྱེ་བོའི་རྒྱུད་ལ་ཟུང་འཇུག་པའི་ལྷའི་སྐུ་ལོངས་སྐུ་དང་སྤྲུལ་སྐུ་རྣམ་པ་གཉིས་གསལ་བར་
མཛད་པ་ཡིན་ལ་དེ་ཡང་དག་པར་སྟོན་པར་མཛོད་ཅིག་པ་སྟེ། འདིས་ནི་དོན་གྱི་དབང་བཞི་པ་ཟུང་འཇུག་སློབ་མ་ལ་བསྟན་ནས་སྣོད་རུང་དུ་སྒྲུབ་པའི་ཚིག་དབང་བཞི་པ་བསྐུར་བ་ ༼སྐུ་རྣམ་པ་གཉིས་གསལ་བར་མཛད་ནས་ཡང་དག་པར་བསྟན་དུ་གསོལ་ཟེར། 
༼བསྟན་ཏེ་མཐར་ཐུག་པའོ། །དགོས་པ་གང་གི་ཕྱིར་གསོལ་བ་འདེབས་ན་དེ་བཞིན་གཤེགས་པ་ཐམས་ཅད་ཀྱི་ཟག་པ་མེད་པའི་ལུས་ཀྱི་བདེ་བ་དང་ཡིད་བདེ་བ་མྱོང་བར་བགྱི་བ་ནས་བཟུང་སྟེ། དེ་བཞིན་གཤེགས་པ་ཐམས་ཅད་ཀྱི་ཤེས་བྱ་ཐམས་ཅད་མཁྱེན་པའི་ཡེ་ཤེས་

དང་དེའི་མངོན་པར་ཤེས་པའི་འབྲས་བུ་ཐོབ་པར་བགྱི་བའི་བར་གྱི་ཕྱིར་དུའོ། །བར་གྱི་སྒྲས་ནི་སངས་རྒྱས་ཀྱི་ཡོན་ཏན་སྟོབས་ལ་སོགས་པ་གཞན་རྣམས་བསྡུའོ། །དེ་རྣམས་ཀྱིས་ནི་མ་འོངས་པའི་སློབ་མས། སློབ་དཔོན་ལ་ཞུ་བ་ལན་རེ་ཙམ་མིན་པར་བསྐྱར་ཏེ་ནན་ཏན་དུ་གསོལ་བ་གདབ་པ་དང༌། དབང་བཞིས་
རྒྱུད་སྣོད་རུང་དུ་བྱ་བ་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་སྔོན་དུ་བཏང་ནས། རྒྱུད་དངོས་དང་དེའི་དོན་གཞན་བཤད་དགོས་པར་བསྟན་ནོ།། ༈ དེ་ལྟར་གསོལ་བ་བཏབ་པ་དང༌། སྔོན་བྱུང་ལ་བཅོམ་ལྡན་འདས་དང་རྗེས་འཇུག་ལ་སློབ་དཔོན་ཀྱིས་དབང་བསྐུར་ནས་རྒྱུད་
སྟོན་པའི་གསོལ་བ་བཏབ་པར་མཁྱེན་ནས། སྔོན་འབྱུང་ལ་འཁོར་གྱི་དེ་བཞིན་གཤེགས་པ་རྣམས་དང༌། རྗེས་འཇུག་ལ་སློབ་མ་གསོལ་བ་འདེབས་པ་དེ་རྣམས་ལ་དབང་བསྐུར་བའི་ཕྱིར་ཡེ་ཤེས་ཀྱི་དཀྱིལ་འཁོར་སྤྲུལ་བར་མཛད་དེ། གཉིས་སུ་མེད་པའི་ཡེ་ཤེས་ཉིད་
མ་རིག་པའི་མུན་པ་སངས་པའི་སྒྲོན་མ་ཡིན་པས་ན་ཡེ་ཤེས་སྒྲོན་མ་སྟེ། ཡི་གེའི་དོན་༼མི་བསྐྱོད་པའི་དཀྱིལ་འཁོར་འདི་ལ་ཡེ་ཤེས་ཀྱི་དཀྱིལ་འཁོར་ཞེས་པ་ནི། མི་བསྐྱོད་པ་ནི་དེ་བཞིན་གཤེགས་པ་རྣམས་ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པས་དེ་ལྟར་གསུངས་སོ། །
༽ནོ། །ཡེ་ཤེས་སྒྲོན་མ་ནི་སེམས་ཅན་རྣམས་ཀྱི་རྒྱུད་ལ་ཡེ་ཤེས་ཀྱི་སྣང་བ་མཛད་པས་ན་མི་བསྐྱོད་པ་ལ་བྱ་སྟེ། སྤྱིའི་དོན་ནོ། །ཡེ་ཤེས་ནི་རྫོགས་རིམ་པའི་རྣམ་པར་ཤེས་པ་གསུམ་གྱི་སྣང་བས་ཕྱོགས་བཅུར་གནས་པའི་ཆོས་རྣམས་ཀྱི་དེ་ཁོ་ན་
ཉིད་སྣང་བར་མཛད་པས་སྒྲོན་མ་དང་འདྲ་བས་ན་སྒྲོན་མ་ཞེས་བྱ་ལ། ཏིང་ངེ་འཛིན་དེ་ལ་སྙོམས་པར་ཞུགས་པ་སྟེ། སེམས་ཀྱིས་སྦས་པའོ། །ཛྙཱ་ནི་རྟོགས་པ་སྟེ་སྣང་བ་གསུམ་གྱི་ཡེ་ཤེས་སོ། འོ། །ན་ནི་དགག་པ་ལ་འཇུག་སྟེ། འོད་གསལ་གང་

ལ་སྣང་བ་གསུམ་གྱི་རྟོགས་པ་མེད་པ་སྟེ་དག་པ་དེ་ནི་ཡེ་ཤེས་སོ། །དེ་གང་ཡིན་ཞེ་ན། དོན་དམ་པའི་བདེན་པ་བརྗོད་དུ་མེད་པ་ཉིད་ཇི་ལྟ་བ་བཞིན་དུ་རྟོགས་པ་ཡིན་པས་སོ། །དེ་ཉིད་ནི་གཉིས་སུ་སྣང་བ་མ་ལུས་པ་ཟིལ་གྱིས་མནན་
ནས། འཇིག་རྟེན་གྱི་ཁམས་མཐའ་ཡས་པའི་དེ་ཁོ་ན་ཉིད་སྣང་བར་བྱེད་པས་ན་སྒྲོན་མའོ། །མི་ཕྱེད་པས་རྡོ་རྗེའོ། །དེ་སྐད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པ་སྟེ། མཐར་ཐུག་པའོ། །རང་བཞིན་གྱིས་འོད་གསལ་བའི་ཏིང་ངེ་འཛིན་
ལས་བཞེངས་ནས། དུག་གསུམ་ང་རྒྱལ་ཕྲག་དོག་གི་ཉོན་མོངས་པ་ལྔས་ཁྱབ་པ་སྟེ་བཅིངས་པའི་སེམས་ཅན་གྱི་ཁམས་ལ་གཟིགས་ནས་རིགས་པ་དྲུག་ཅུ་པ་ལས། སྲིད་པ་ཡོངས་སུ་ཤེས་པ་༼རང་བཞིན་གྱིས་ཞེས་པ་འགྱུར་གསར་གཉིས་ལ་མེད་དོ། །
༸ཞེས་པ་ནི་སྔོན་བྱུང་ལ་ནི་གདུལ་བྱའི་ངོར་བཞེངས་པའི་སྣང་བ་བྱུང་བ་ཙམ་མོ། །རྗེས་འཇུག་ལ་ནི་རིམ་པ་གཉིས་ལ་བཤད་དགོས་པས། སློབ་པའི་ཟུང་འཇུག་པ་ལ་ནི་དོན་གྱི་འོད་གསལ་ལས་དངོས་སུ་བཞེངས་པ་དང་། བསྐྱེད་རིམ་པ་ལ་ནི་མོས་པ་ཡིད་བྱེད་ཀྱིས་བཞེངས་པའོ། །༼ཉིད། །མྱ་ངན་
འདས་ཞེས་བྱ་བར་བརྗོད། །ཅེས་གསུངས་པ་ལྟར་ཉོན་མོངས་པ་རྣམས་ཀྱི་འི་རང་བཞིན་ཡོངས་སུ་ཤེས་པ་མཐར་ཐུག་པ་ཉིད་ནི་བྱང་ཆུབ་ཡིན་ལ་བྱང་ཆུབ་དེའི་ངོ་བོ་ཉིད་ནི་བདག་ཡིན་ནོ་ཞེས་མཁྱེན་ནས། གདུལ་བྱ་རྣམས་ཀྱི་ཉོན་མོངས་པ་
ཞེ་སྡང་རྣམ་པར་སྦྱང་བའི་ཕྱིར། ༼བསམ་པ་འདི་སྔོན་དུ་བཏང་ནས་མི་བསྐྱོད་པ་ལ་སོགས་པ་འབྱིན་པ་འདི་ནི་བསྐྱེད་རིམ་པ་ལ་ཡང་ཤེས་པར་བྱའོ། །༽ཞེ་སྡང་གི་རིགས་ཀྱི་མཆོག་གི་སྙིང་པོའི་སྙིང་པོ་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ཇོ་

ཞེས་བྱ་བ་སྟེ། ནང་གི་ཐུགས་རྗེ་ཆེན་པོའི་ཐབས་ཀྱིས་ཕྱིའི་སྐུའི་རྣམ་པ་ཁྲོ་བོར་སྤྲུལ་པ་ནི་ཞེ་སྡང་ཞེས་པ་ཡིན་ལ། མི་བསྐྱོད་པ་དེའི་རིགས་ནི་ཞེ་སྡང་གི་རིགས་སོ། །མི་བསྐྱོད་པ་ལ་བརྟེན་པའི་འདོད་པའི་འབྲས་བུ་སྐྱེད་པས་ན་མཆོག་དང་གི་སྙིང་པོའི་
སྙིང་པོ་སྟེ། ཡང་སྙིང་ངམ་ཉེ་སྙིང་ནི་བ་ཀ་ལ་སོགས་པའི་སྔགས་སོ། །འདི་ཞེས་བྱ་བ་ནི་འབྱིན་རྒྱུ་རང་གི་བློ་ལ་བཞག་པའོ། །སྐུ་དང་གསུང་དང་ཐུགས་རྡོ་རྗེ་གསུམ་གྱི་བདག་ཉིད་རྡོ་རྗེ་འཆང་ལས་ཕྱུང་ངོ་ཞེས་པའི་འབྱིན་པའི་ཐབས་ནི་ཡབ་ཡུམ་སྙོམས་པར་
འཇུག་པས་ཡང་དག་པར་འབྱིན་པར་མཛད་པ་སྟེ། སྒྲ་ཇི་བཞིན་པའོ། །བཛྲ་རྡོ་རྗེ་དྷྲིཀ་ནི་འཛིན་པའམ་འཆང་བའོ། །ཅེས་བྱ་བ་ནི་མངོན་པར་བྱང་ཆུབ་པ་འོད་གསལ་གྱི་ངོ་བོར་གྱུར་པའི་ཡེ་ཤེས་རྣམ་པ་ལྔ་ཡང་དག་པར་སྟོན་པ་སྟེ་མཚོན་པའི་རྡོ་རྗེ་རྩེ་ལྔ་པ་
ཕྱག་མཚན་དུ་འཛིན་པར་མཛད་པས་ན་རྡོ་རྗེ་འཆང་སྟེ། དྲང་བའི་དོན་ཏོ། །བདེན་པ་གཉིས་ཀྱི་བདག་ཉིད་ཅན་གྱི་ཟུང་འཇུག་གི་རྡོ་རྗེའི་ཡེ་ཤེས་རང་གི་ངོ་བོ་ཉིད་དུ་འཛིན་པར་མཛད་པས་ན་རྡོ་རྗེ་འཆང་སྟེ། ངེས་པའི་དོན་ཏོ། །དེ་ནས་འདི་ཞེས་བྱ་བ་༼
མི་བསྐྱོད་པ་ལ་རྡོ་རྗེ་འཆང་ཞེས་པ་ནི་སྒྲ་འཇུག་པའི་རྒྱུ་མཚན་ཡོད་པ་ཙམ་མོ། །༽ལ་སོགས་པ་ནས། ཞུགས་སོ་ཞེས་བྱ་བར་སྦྱར་ཏེ། བཅོམ་ལྡན་འདས་དེ་བཞིན་༼དེ་ནས་འདི་ཞེས་བྱ་བ་ལ། ཞུགས་པར་གྱུར་ཏོ། །ཞེས་བྱ་བར་སྦྱར་རོ། །ཟེར་བ་ལེགས་སོ། །
༽གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་རིག་པའི་སྐྱེས་བུ་དེ་ཉིད་ཅེས་བྱ་བ་ནི་སྔར་བཤད་པའི་རྡོ་རྗེ་འཆང་ཆེན་པོའོ། །སྐུ་དང་གསུང་དང་ཐུགས་ནི་དེ་གསུམ་གྱི་བདག་ཉིད་ཅན་ནོ། །རིག་པའི་སྐྱེས་བུ་ཞེས་བྱ་བ་ནི། བདེན་པ་གཉིས་ཀྱི་

བདག་ཉིད་ཅན་ནོ། །མི་བསྐྱོད་པའི་སྐུ་ཕྱག་རྒྱ་ཆེན་པོ་ནི་ཞལ་ནག་པོ་ལ་སོགས་པ་སྟེ། དེ་རྣམས་མི་བསྐྱོད་པ་དེར་རམ་དེ་དང་སྦྱོར་བ་ནི་གཅིག་ཏུ་གྱུར་པའོ་སྟེ་དེ་ཉིད་ཐབས་སོ། །རྩ་ཞལ་ནག་པོ་གཡས་ཞལ་
དཀར་པོ་གཡོན་ཞལ་དམར་པོའི་ཚུལ་དུ་ཞེས་བྱ་བ་ནི་སྔ་མ་སྟེ་སྔར་མི་བསྐྱོད་པའི་ཕྱག་རྒྱ་ཆེན་༼དེ་དང་སྦྱོར་བ་ཟེར། ༸གང་དང་གཅིག་ཏུ་གྱུར་པ་ནི་རྒྱུད་ཉིད་ལས་རྡོ་རྗེ་འཆང་ལ་གསལ་བར་གསུངས་པས་དེ་ལྟར་དུ་བྱ་ཡི། མི་བསྐྱོད་པ་སྤྲོས་པ་རྣམས་ཡེ་ཤེས་པ་དང་
འདྲེས་པ་ལ་མི་བྱ་སྟེ། ལྷ་མོ་རྣམས་ཀྱི་སྐབས་སུའང་གསལ་ལོ། །༼པོ་ལ་བཤད་པ་བཞིན་དུ་མི་བསྐྱོད་པའི་ཞལ་ལོ་ནོ། །སྐུ་དང་གསུང་དང་ཐུགས་རྡོ་རྗེ་ལ་ཞུགས་སོ་ཞེས་བྱ་བ་ནི་རྡོ་རྗེ་འཆང་ཆེན་པོའི་སྐུ་དང་གསུང་དང་ཐུགས་རྡོ་རྗེ་གསུམ་མི་ཕྱེད་པ་
རྡོ་རྗེ་འཆང་ཆེན་པོའི་སྐུ་ལ་ཞུགས་སོ་ཞེས་བྱ་བའི་དོན་ཏོ་༼འདིར་ལྷ་བཅུ་གསུམ་ཕྱུང་བའི་མི་བསྐྱོད་པ་གཙོ་བོ་ལ་བཅུག་ཅིང་ལྷག་མ་རང་གནས་སུ་འགོད་པ་ནི། གཙོ་བོར་དབང་བསྐུར་བའི་དཀྱིལ་འཁོར་སྒྲུབ་པ་ལ་སྦྱར་དགོས་ནའང༌། མངོན་རྟོགས་ཐུན་བཞིར་སྒོམ་པའི་སྐབས་ལའང་
སྦྱར་དུ་རུང་ངོ༌། །རྡོ་རྗེ་འཆང་ལ་མི་བསྐྱོད་པ་བཅུག་པ་ནི་སྔོན་བྱུང་དང་མདོར་བྱས་བཞིན་དུ་སྒྲུབ་ཐབས་སྒོམ་པ་ལ་དགོངས་ལ། མངོན་བྱང་ལྔ་ལས་རིགས་ལྔ་བསྐྱེད་པའི་སྒྲུབ་ཐབས་དང༌། རྗེས་འཇུག་གི་དཀྱིལ་འཁོར་བསྒྲུབ་པའི་སྐབས་ཡིན་ན་སྐབས་གང་ཡིན་གྱི་གཙོ་བོ་ལ་མི་བསྐྱོད་པ་ལ་
སོགས་པ་འཇུག་པ་ཡིན་ནོ། །༽རྡོ་རྗེ་སེམས་དཔའ་སྟེ་མི་བསྐྱོད་པ་ཕྱུང་བ་ཞེས་བྱ་བ་ལྷ་བཅུ་གསུམ་འབྱིན་པའི་དང་པོ་སྟེ། སྒྲ་ཇི་བཞིན་པའོ། །གཙོ་བོའི་དང་པོའི་སྦྱོར་བ་བཤད་ཟིན་པའི་འོག་ཏུ་འཁོར་རྣམས་འབྱིན་པའི་༼མདོ་བསྲེ་ལས། 

མི་བསྐྱོད་པ་འབྱིན་པ་མན་ཆད་དཀྱིལ་འཁོར་རྒྱལ་མཆོག་ཏུ་བཤད་པ་དང༌། འདིར་མི་བསྐྱོད་པ་ཕྱུང་ནས་གཙོ་བོ་ལ་བཅུག་པ་དང་པོ་སྦྱོར་བར་བཤད་པ་གཉིས་འགལ་ལོ་ཞེ་ན། མི་འགལ་བའི་རྒྱུ་མཚན་དུ་སྔ་མ་རྣམས་བཤད་པ་སྔ་མ་ནི་རང་དོན་ལ་དང་པོ་སྦྱོར་བ་དང༌། གཞན་དོན་ལ་དཀྱིལ་འཁོར་
རྒྱལ་མཆོག་ཏུ་བྱས་པ་ལ་དགོངས། བཤད་པ་ཕྱི་མ་ནི་གཙོ་བོ་བསྐྱེད་པ་དང་པོ་སྦྱོར་བ་དང༌། འཁོར་བསྐྱེད་པ་དཀྱིལ་འཁོར་རྒྱལ་མཆོག་ཏུ་དགོངས་སོ་ཞེས་འཆད་དོ། །དེ་ལ་ནི་ད་དུང་དེ་གཉིས་ཀྱི་འཇོག་ཚུལ་མི་མཐུན་པས་དགོངས་པ་འགལ་ལོ་སྙམ་པའི་དོགས་པ་བསལ་དགོས་པར་སྣང་ངོ༌། །
དེས་ན་མདོར་བྱས་ལས། ཞེ་སྡང་རྡོ་རྗེའི་ཏིང་འཛིན་གནས། །དཀྱིལ་འཁོར་ཐམས་ཅད་སྤྲོ་བར་མཛད། །ཅེས་མི་བསྐྱོད་པ་བཅུག་ནས་ཞེ་སྡང་རྡོ་རྗེར་བསྒྱུར་བའི་ང་རྒྱལ་ལ་གནས་ནས། ལྷ་གཞན་ཐམས་ཅད་སྤྲོ་བར་གསུངས་པས། མི་བསྐྱོད་པའི་དཀྱིལ་འཁོར་གྱི་དང་པོ་སྦྱོར་བ་ལ་རྡོ་རྗེ་འཆང་
དང་མི་བསྐྱོད་པ་གཉིས་ཡོད་པ། མདོར་བྱས་ཀྱིའང་དགོངས་པ་ཡིན་པའི་ཕྱིར་དང༌། དཀྱིལ་འཁོར་རྒྱལ་མཆོག་གི་འཁོར་དང༌། དང་པོ་སྦྱོར་བ་གཉིས་སོ་སོར་བྱ་དགོས་ཀྱང༌། དཀྱིལ་འཁོར་རྒྱལ་མཆོག་གི་གཙོ་བོ་དང༌། དང་པོ་སྦྱོར་བ་གཉིས་ལ་དེ་ལྟར་བྱ་མི་དགོས་པའི་ཕྱིར་སྐྱོན་མེད་
དོ། །༽དཀྱིལ་འཁོར་རྒྱལ་མཆོག་སྟོན་པས། དེ་ནས་བཅོམ་ལྡན་འདས་ཀྱི་ཐུགས་ལས་ཕྱུང་ངོ་ཞེས་བྱ་བར་སྦྱར་ཏེ། དམ་ཚིག་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་གྱི་དྲང་ངེས་ཀྱི་དོན་ནི་བསྡུས་པའི་དཀྱིལ་འཁོར་༼
དཀྱིལ་འཁོར་སྟོན་ཏེ། དེ་ནས་བཅོམ་ལྡན་འདས་སྙིང་པོ་འདི་ཕྱུང་བར་གྱུར་ཏོ་ཞེས་བྱ་བར་སྦྱར་རོ་ཟེར། དེ་ནས་བཅོམ་ལྡན་འདས་ཀྱིས་ཞེས་པ་དང༌། སྙིང་པོ་འདི་ཕྱུང་ཞེས་པ་གཉིས་སྦྲེལ་བའི་དོན་ནོ། །༽རྒྱས་བཤད་ཀྱི་སྐབས་སུ་བཤད་ཟིན་ཏོ། །སེམས་ཅན་

རྨོངས་པ་ཤས་ཆེ་བ་རྣམས་ཀྱི་གཏི་མུག་རྣམ་པར་སྦྱང་བའི་ཕྱིར་དུ་ཤིན་ཏུ་ཞི་བའི་ཚུལ་འཛིན་པའི་རྣམ་སྣང་གང་ཡིན་པ་ནི་གཏི་མུག་དག་པའི་ངོ་བོ་སྟེ་རྣམ་སྣང་དེ་ཉིད་ནི་མཆོག་གི་གནས་སྟེ་གོ་འཕང་ངོ་སོ། །
དེའི་རིགས་ནི་གཏི་མུག་གི་རིགས་སོ་མཚན་ཉིད་དོ། །མཆོག་གི་སྙིང་པོའི་ཞེས་བྱ་བ་ལ་སོགས་པའི་དོན་ནི་སྔར་བཤད་ཟིན་པ་ལྟར་རོ་ཏོ། །ཛི་ན་རྒྱལ་བ་ཛིཀ་རྒྱལ་ཅེས་བྱ་བ་ནི་རྒྱལ་བའི་ངང་ཚུལ་ཅན་ཡིན་པས་ན་རྒྱལ་བ་སྟེ། རྩིབས་
བཅུ་གཉིས་པའི་ཆོས་ཀྱི་འཁོར་ལོ་དཀར་པོས་བདུད་བཞི་པོ་རྣམས་ལས་རྒྱལ་བས་ན་རྒྱལ་བ་རྒྱལ་ཏེ། དྲང་བའི་དོན་ཏོ། །རྡོ་རྗེ་ལྟ་བུའི་ཏིང་ངེ་འཛིན་ཏེ་ཟུང་འཇུག་གི་སྐུ་གྱིས་བདུད་བཞི་ཟིལ་གྱིས་གནོན་པས་ན་རྒྱལ་བ་རྒྱལ་ཏེ། ངེས་པའི་
དོན་ཏོ། །བཅོམ་ལྡན་འདས་དེ་ཉིད་ཀྱི་སྤྱན་སྔར་བཞུགས་སོ་ཞེས་བྱ་བར་སྦྱར་ཏེ། རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་དང་བཅས་པར་གཅིག་ཏུ་གྱུར་པ་ནི་རྡོ་རྗེ་འཆང་ཉིད་དེར་གྱུར་པའོ་ནས། སྤྱན་སྔར་ཞེས་བྱ་བ་མདུན་དུ་བཅོམ་ལྡན་འདས་
ལ་གཟིགས་ཤིང་བཞུགས་པ་སྟེ། སྒྲ་ཇི་བཞིན་པའོ། །དེ་ནས་ཞེས་བྱ་༼ཆེན་པོ་དང་ལྷན་ཅིག་གྱུར་ནས་ཟེར། ༸དཀར་པོ་ནག་པོ་དམར་པོའི་ཚུལ་དུ་ཞེས་པ་ནི་རྩ་ཞལ་ནས་གཡས་བསྐོར་དུ་བྱེད་པ་སྟེ། ལྷག་མ་རྣམས་ལ་ཡང་དེ་ལྟར་རོ། །༽བ་ལ་
སོགས་པ་ནི་སྔ་མ་བཞིན་དུ་སྦྱར་རོ། །༼ཞེས་པ་ནི་རྣམ་སྣང་གི་སྐབས་སུ་བཅོམ་ལྡན་འདས་ཀྱིས་སྙིང་པོ་འདི་ཕྱུང་ངོ༌། །ཞེས་སྦྱར་བ་བཞིན་དུ་འདི་ཡང་སྦྱར་ཏེ་དེ་འདྲ་བའི་རིགས་ལྷག་མ་རྣམས་ལ་ཡང་ཤེས་པར་བྱའོ། །༽དེ་བཞིན་གཤེགས་པ་ཐམས་ཅད་ཀྱི་

རིན་པོ་ཆེ་ནི་ཀུན་རྫོབ་བྱང་ཆུབ་ཀྱི་སེམས་ཀུནྡ་ལྟ་བུའོ་སོ། །ཐིག་ལེ་དེ་ལས་བྱུང་བས་ན་རིན་པོ་ཆེ་འབྱུང་བསྟེ་རིན་པོ་ཆེ་ལས་འབྱུང་བའོ། །རྡོ་རྗེ་དབལ་ནི་དེ་ལས་བྱུང་བའི་རིན་འབྱུང་གི་སྐུ་ཕྱག་རྒྱ་ཆེན་པོ་ཕུན་སུམ་ཚོགས་པ་ལ་བྱ་བ་
ཡིན་ལ། དེ་སྐད་ཅེས་བྱ་བའི་ཏིང་ངེ་འཛིན་དེ་བཤད་པ་ལ་དགོངས་པ་རྩེ་གཅིག་པ་གང་ཡིན་པ་དེ་མངོན་དུ་མཛད་པ་སྟེ། དྲང་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེ་ནི་དོན་དམ་པའི་བྱང་ཆུབ་ཀྱི་སེམས་འོད་གསལ་ཏེ། དེ་ལས་
བྱུང་བས་ན་རིན་པོ་ཆེ་འབྱུང་བཟུང་འཇུག་གོ་འོ། །རྡོ་རྗེ་དབལ་ནི་མི་ཟད་པས་མི་འཇིག་པའི་དབལ་ལམ་ཏོག་གོ་ཏེ། དེ་སྐད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་པ་སྟེ། ངེས་པའི་དོན་ཏོ། །བསམ་པ་ཐམས་ཅད་ཡོངས་སུ་རྫོགས་
པར་བྱེད་པས་ན་ཡིད་བཞིན་གྱི་ནོར་བུ་སྟེ་དེའི་རིགས་སོ། །མཆོག་གི་སྙིང་པོའི་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །རཏྣ་དྷྲིཀ་ཅེས་བྱ་བ་ནི་བསམ་པ་ཐམས་ཅད་ཡོངས་སུ་རྫོགས་པར་བྱེད་པའི་རིན་པོ་ཆེ་ཕྱག་མཚན་དུ་འཛིན་པར་མཛད་པས་
ན་རིན་ཆེན་འཆང་སྟེ། དྲང་བའི་དོན་ཏོ། །ཡང་དག་པའི་མཐའི་རིན་པོ་ཆེ་འཛིན་པར་མཛད་པས་ན་རིན་ཆེན་འཆང་སྟེ། ངེས་པའི་དོན་ཏོ། །རིན་ཆེན་དབལ་གྱི་ཕྱག་རྒྱ་ཆེན་པོ་དང་ལྷན་ཅིག་ཏུ་གྱུར་པ་ནི་ཡང་དག་པར་སྦྱོར་བ་ནི་རིག་པའི་སྐྱེས་བུ་རྡོ་རྗེ་འཆང་ངོ་འོ། །
དེ་ཉིད་ནམ་མཁའི་གནས་ཀྱིས་ཞེས་བྱ་སྟེ། ནམ་མཁའ་ལྟར་གོས་པ་མེད་པའི་མཉམ་པ་ཉིད་ཀྱི་ཡེ་ཤེས་ལ་ནམ་མཁའི་གནས་ཞེས་བྱ་སྟེ། ནོར་གྱིས་དྲེགས་ཤིང་ཁེངས་པའི་སེམས་ཅན་རྣམས་སྦྱིན་པས་འདུལ་བར་མཛད་ཅིང༌། ང་རྒྱལ་རྣམ་པར་དག་པའི་

གནས་ལ་ཡང་དག་པར་བཞག་ནས། བཅོམ་ལྡན་འདས་ཀྱི་གཡས་ཕྱོགས་སུ་བཞུགས་པ་སྟེ། སྒྲ་ཇི་བཞིན་པའོ། །དེ་བཞིན་དུ་འདོད་ཆགས་ལ་སྤྱོད་པའི་སེམས་ཅན་རྣམས་ཀྱིས་འདོད་ཆགས་ཀྱིས་འདོད་ཆགས་རབ་ཏུ་སྤང་
བའི་དོན་དུ། བཅོམ་ལྡན་འདས་འོད་དཔག་ཏུ་མེད་པའི་རྣལ་འབྱོར་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་ནི་སྔ་མ་བཞིན་དུ་སྦྱར་རོ། །དེ་བཞིན་གཤེགས་པ་ཐམས་
ཅད་ཀྱི་འདོད་ཆགས་ཆེན་པོ་ནི་མཆོག་ཏུ་དགའ་བའོ། །དགའ་བ་དེའི་རྒྱུན་ཏེ་རྒྱུ་ནི་བྱང་ཆུབ་ཀྱི་སེམས་ཀུནྡ་ལྟ་བུ་ཡིན་ལ། དེ་ལས་འབྱུང་བ་ནི་འོད་དཔག་ཏུ་མེད་པ་སྟེ། དྲང་བའི་དོན་ཏོ། །དེ་བཞིན་གཤེགས་པ་ཐམས་ཅད་ཀྱི་འདོད་ཆགས་ཆེན་པོ་
ནི་འོད་གསལ་བ་སྟེ། དེ་ལས་འབྱུང་བའི་ཟུང་འཇུག་ནི་འོད་དཔག་ཏུ་མེད་པའོ། །དེ་ཉིད་རྡོ་རྗེ་ཡིན་ལ་དེ་ལ་དམིགས་པ་སྟེ། ངེས་པའི་དོན་ཏོ། །འདོད་ཆགས་ཀྱི་རིགས་ཞེས་བྱ་བ་ནི་སོ་སོར་རྟོག་པའི་ཡེ་ཤེས་ལ་ཀུན་ཏུ་ཆགས་པ་ནི་རྡོ་རྗེ་འདོད་ཆགས་ཏེ་
དེའི་རིགས་སོ། །མཆོག་གི་སྙིང་པོ་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཨཱ་རོ་ལིཀ་ཅེས་བྱ་བ་ནི། ཨཱ་ནི་མ་ལུས་པའོ། །རོ་ནི་འཁོར་བའོ། །ལིཀ་ནི་དེ་ལས་འདས་པས་ན་ཨཱ་རོ་ལིཀ་སྟེ། དྲང་བའི་དོན་ཏོ། །རོ་ཞེས་བྱ་བ་ནི་ཡེ་ཤེས་
གསུམ་མོ། །དེ་བས་ན་དོན་དམ་པའི་བདེན་པ་འོད་གསལ་དུ་བགྲོད་པར་གྱུར་པ་སྟེ། ངེས་པའི་དོན་ཏོ། །དེ་ནས་ཞེས་བྱ་བ་ལ་སོགས་པ་ནི་སྔ་མ་བཞིན་དུ་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་གདོན་མི་ཟ་བ་ནི་དོན་ཡོད་པར་གྲུབ་

པའོ། །དེ་ཉིད་དམ་ཚིག་སྟེ་བྱ་བ་སྒྲུབ་པའི་ཡེ་ཤེས་ནི་འགྲོ་བ་མ་ལས་ལུས་པའི་དོན་རྫོགས་པར་བྱེད་པས་ན་འདའ་བར་བྱ་བ་མ་ཡིན་པས་སོ། །དེ་ཉིད་རྡོ་རྗེ་སྟེ་དེ་སྐད་ཅེས་བྱ་བའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་འཇུག་པ་སྟེ། དྲང་བའི་དོན་ཏོ། །གདོན་མི་
ཟ་བའི་དམ་ཚིག་ནི་འོད་གསལ་བ་སྟེ། མཚན་མ་མེད་པའི་འབྲས་བུ་མཆོག་སྟེར་བས་སོ། །དེ་ཉིད་རྡོ་རྗེ་སྟེ་དེ་ལ་དམིགས་པ་ནི་ངེས་པའི་དོན་ཏོ། །ཉོན་མོངས་པ་ཕྲག་དོག་རྣམ་པར་སྦྱོང་བ་ཉིད་དང༌། ཉོན་མོངས་པས་དམ་ཚིག་ཉམས་པ་ལ་སོགས་པའི་
ཉེས་པ་སེལ་བར་བྱེད་པའི་དོན་གྱི་རིགས་ནི་དམ་ཚིག་འགུགས་པའི་རིགས་ཏེ། དྲང་བའི་དོན་ཏོ། །དམ་ཚིག་ནི་ཁམས་ཕྲ་བ་རླུང་སྟེ་རླུང་གི་རྣལ་འབྱོར་དེས་ཐབས་ཀྱི་ཡེ་ཤེས་ཀུནྡ་ལྟ་བུ་བཀུག་ནས་མཆོག་ཏུ་དགའ་བ་བསྐྱེད་པས་སེམས་རྒྱུད་
ཡོངས་སུ་སྦྱོང་བའི་རིགས་ནི་དམ་ཚིག་འགུགས་པའི་རིགས་ཏེ། ངེས་པའི་དོན་ཏོ། །མཆོག་གི་སྙིང་པོ་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །པྲ་ཛྙཱ་དྷྲིཀ་ཅེས་བྱ་བ་ནི་རབ་ཏུ་རྣམ་པར་འབྱེད་པའི་མཚན་ཉིད་ནི་ཤེས་རབ་སྟེ་། དེ་འཛིན་པར་
མཛད་པས་ན་ཤེས་རབ་འཆང་སྟེ། དྲང་བའི་དོན་ཏོ། །ཤེས་རབ་ནི་ཟླ་བར་སྣང་བ་ཀུནྡ་ལྟ་བུ་སྟེ། དེ་ཁམས་ཕྲ་བ་རླུང་གི་སྟོབས་ཀྱིས་མི་འཕོ་བར་འཛིན་པར་མཛད་པས་ན། ཤེས་རབ་འཆང་སྟེ། ངེས་པའི་དོན་ཏོ། །བྱང་ཕྱོགས་སུ་བཞུགས་
སོ་ཞེས་བྱ་བ་ནི་སྒྲ་ཇི་བཞིན་པའོ།། ༈ ཞེ་སྡང་ཞེས་བྱ་བ་ལ་སོགས་པ་ལ། ཞེ་སྡང་མི་བསྐྱོད་པ་དང༌། གཏི་མུག་རྣམ་སྣང་དང༌། འདོད་ཆགས་སྣང་མཐའ་དང༌། ཡིད་བཞིན་ནོར་བུ་རིན་འབྱུང་དང༌། དམ་ཚིག་དོན་ཡོད་གྲུབ་པ་སྟེ། རིགས་ལྔར་གཏོགས་པ་སྟེ་

བསྐྱེད་པ་འདི་རྣམས་ཀྱིས་དེ་ལྟར་བསྐྱེད་ནས་སྒོམ་པ་པོའི་བསྐྱེད་རིམ་པའི་གདུལ་བྱ་རྣམས་ཀྱི་རྒྱུད་ལ་ཐར་པ་ཐོབ་པར་མངོན་པར་འདོད་པ་བསྐྱེད་པས་ན། འདོད་པའོ། །ཟག་པ་མེད་པའི་བདེ་བ་ཆེན་པོ་མཐར་ཐུག་པ་ནི་
འདོད་ཡུལ་གྱི་ཐར་པ་སྟེ། དྲང་བའི་དོན་ཏོ། །རིགས་ལྔར་གཏོགས་པ་འདི་རྣམས་ཀྱིས། །འདོད་དང་ཐར་པ་རབ་སྒྲུབ་པའོ། །ཞེས་བྱ་བ་ནི་རིགས་ལྔར་གཏོགས་པའི་རིགས་འདི་རྣམས་ནི་ཕུང་པོ་ལྔའི་ངོ་བོ་ཉིད་དུ་གྱུར་པའི་རྫོགས་རིམ་གྱི་སྒྲུབ་པ་པོའོ་དེ། 
གང་ཟག་དེས་རིག་མའི་འདོད་པ་ལ་ཉེ་བར་ལོངས་སྤྱོད་པས་ཚེ་གཅིག་ལ་ཐར་པ་རབ་ཏུ་ཐོབ་པའམ། ཡང་ན་འཕྲལ་གྱི་འདོད་པའི་དོན་རབ་ཏུ་སྒྲུབ་པ་དང་། ཕུགས་ཀྱི་ཐར་པ་རབ་ཏུ་སྒྲུབ་པའོ། །ཞེས་བྱ་བ་སྟེ། སྒྲ་ཇི་བཞིན་པའོ། །གཞུང་དེ་
དག་གི་དོན་བཤད་པ་ཕྱི་མ་ལྟར་ཡིན་པ་དེ་བས་ན་བཤད་པའི་རྒྱུད་ལུང་སྟོན་ལས། ཕུང་པོ་ལྔ་པོ་འདི་དག་སངས་རྒྱས་རིགས་ལྔར་བཤད་པའི་ཏེ། །རྫོགས་པའི་བྱང་ཆུབ་༼ཞེས་པའོ། །༸སྒྲ་ཇི་བཞིན་པའོ་ཞེས་པ་ནི་ཆག་འགྱུར་ལ་མེད་པ་བསྡུས་
དོན་དང་། དེ་བས་ན་ཞེས་པ་གཉིས་ཀ་དང་མཐུན་ནོ། །༽སྒྲུབ་པའི་རྐྱེན་དུ་འབྱུང་། །དེ་ལྟར་འདོད་པ་ལ་སྤྱད་པས་ཕུང་པོ་ལྔ་དང་གཉིས་སུ་མེད་པར་དེ་བཞིན་ཉིད་གཉིས་སྦྱོར་བའི་བདེ་ཆེན་འདྲེན་པས། །ཕུང་པོ་ལྔ་པོ་དེ་ལ་ཡང་དེ་བཞིན་གཤེགས་
པ་ཞེས་བྱའོ། ཞེས་གསུངས་ཏེ། ངེས་པའི་དོན་ཏོ།།༼ཞེས་པ་ནི་ཕུང་པོ་ལྔའི་ངོ་བོ་གྱུར་པའི་རྫོགས་རིམ་པའི་གང་ཟག་གིས་འདོད་པ་ལ་སྤྱད་ནས་ཐར་པ་སྒྲུབ་པའོ། །༈ ཡང་ནི་རིགས་ལྔ་ཕྱུང་བར་མ་ཟད་པའོ། །རྣམ་པར་སྣང་མཛད་ལ་སོགས་

པ་ལྔའི་ལོངས་སྤྱོད་ཀྱི་ཕྱིར་དུ་ལྷ་མོ་བཞི་ཕྱུང་བ་ཡིན་ཏེ། །༼ལྷ་མོ་བཞི་ལས་མེད་ཀྱང་མཱ་མ་ཀཱི་རིགས་གཉིས་འཛིན་པས་རིགས་ལྔའི་ལོངས་སྤྱོད་དུ་འགྱུར་རོ། །༽དེས་ན་རིགས་ལྔའི་དོན་བསྡུ་བ་བཤད་པའི་རྗེས་དེ་ནས་ཞེས་བྱ་བ་ལ་སོགས་པ་ནས། 
བཅོམ་ལྡན་འདས་ཀྱིས་ཕྱུང་ངོ་ཞེས་བྱ་བར་སྦྱར་རོ། །རྡོ་རྗེ་འཛིན་པ་ནི་མི་བསྐྱོད་པའོ། །དེ་ལ་བདེ་ཆེན་བསྐྱེད་པའི་སྒོ་ནས་རྗེས་སུ་མཉེས་པར་བྱེད་༼དེས་ན་ཞེས་པ་འགྱུར་གསར་གཉིས་ལ་མེད་དོ། །༼པ་ལས་མི་འདའ་བའི་དམ་ཚིག་ནི་མཱ་མ་
ཀཱིའོ། །དེ་ལ་དམིགས་པའི་ཏིང་ངེ་འཛིན་ལ་སྙོམས་པར་ཞུགས་པ་སྟེ། སྒྲ་ཇི་བཞིན་པའོ། །སྙོམས་པར་ཞུགས་ནས་རྡོ་རྗེ་འཛིན་མི་བསྐྱོད་པ་ཐམས་ཅད་ཀྱི་བཙུན་མོའི་མཆོག་མཱ་མ་ཀཱི་འདི། རྡོ་རྗེ་འཆང་རང་ཉིད་ཀྱི་སྐུ་གསུང་ཐུགས་རྡོ་རྗེ་གསུམ་མི་ཕྱེད་པ་ལས་ཕྱུང་ངོ༌། །
དྭེ་ཥ་ཞེ་སྡང་ར་ཏི་དགའ་མ་ཞེས་བྱ་བ་ལ་ཞེ་སྡང་ནི་རང་གི་ཡབ་མི་བསྐྱོད་པའོ། །དེ་ལ་དགའ་བས་ན་ཞེ་སྡང་དགའ་མ་སྟེ་དྲང་བའི་དོན་ཏོ། །ཉོན་མོངས་པ་ཞེ་སྡང་རྣམ་པར་དག་པ་འོད་གསལ་ལ་དགའ་བ་ནི་ཞེ་སྡང་དགའ་མ་སྟེ། ངེས་
པའི་དོན་ཏོ། །བཅོམ་ལྡན་འདས་རྡོ་རྗེ་འཆང་བ་དེ་ཉིད་བུད་མེད་ཀྱི་གཟུགས་འཛིན་པར་གྱུར་ཏེ་ཞེས་པ་མཱ་མ་ཀཱིའི་གཟུགས་སུ་གྱུར་ནས། ཤར་ཕྱོགས་ཀྱི་གྲྭར་བཞུགས་སོ། །༼རྒྱུད་ལས་ཀྱང༌། འདི་དང་མཐུན་པར་འབྱུང་ཡང་། འགྲེལ་པའི་འགྱུར་གསར་གཉིས་
ཀ་ལས། བདེན་བྲལ་གྱི་གྲྭར་བཞུགས་སོ། །ཞེས་འབྱུང་བའི་རྒྱ་དཔེ་དག་པར་བྱའོ། །དེའི་ཕྱིར་རྒྱུད་ཀྱི་རྒྱ་དཔེ་ལ་ཡང་མི་འདྲ་བ་ཡོད་པར་སྣང་ཡང་བདེན་བྲལ་དུ་བཞུགས་པ་དག་གོ། མཱ་མ་ཀཱི་སྔོན་ལ་བཤད་པ་ནི་མི་བསྐྱོད་པའི་ཡུམ་གྱི་ཆ་ནས་རིགས་ལྔ་ལ་མི་བསྐྱོད་པ་དང་པོར་བཤད་པ་དང་བསྟུན་པའོ། །

༽ཞེས་བྱ་བ་ནི། སྒྲ་ཇི་བཞིན་པའོ། །དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་དོ། །དེ་རྗེས་སུ་མཉེས་པར་བྱེད་པའི་རྡོ་རྗེ་ནི་སངས་རྒྱས་སྤྱན་ཏེ། སྒྲ་ཇི་བཞིན་པའོ། །མོ་ཧ་གཏི་མུག་ར་ཏི་དགའ་མ་
ཞེས་བྱ་བ་ལ། གཏི་མུག་ནི་རྣམ་པར་སྣང་མཛད་དེ་དེ་ལ་དགའ་བས་ན་གཏི་མུག་དགའ་མ་སྟེ། དྲང་བའི་དོན་ཏོ། །གཏི་མུག་རྣམ་པར་དག་པ་འོད་གསལ་ལ་དགའ་བས་ན་གཏི་མུག་དགའ་མ་སྟེ། ངེས་པའི་དོན་ཏོ། །ལྷོ་ཕྱོགས་ཀྱི་གྲྭར་
བཞུགས་སོ་ཞེས་བྱ་བ་ནི། སྒྲ་ཇི་བཞིན་པའོ། །དེ་ནས་ཞེས་བྱ་བ་ལ་སོགས་པ་ལ། འདོད་ཆགས་འཛིན་པ་ནི་འོད་དཔག་ཏུ་མེད་པའོ། །དེ་རྗེས་སུ་ཆགས་པར་བྱེད་པའི་རྡོ་རྗེ་ནི་གོས་དཀར་མོ་སྟེ། དེ་ལ་༼མེའི་གྲྭར་བཞུགས་སོ་ཟེར། 
༽དམིགས་པའི་ཏིང་ངེ་འཛིན་དེ་ལ་དེ་སྐད་ཅེས་བྱ་སྟེ། སྒྲ་ཇི་བཞིན་པའོ། །རཱ་ག་ཆགས་པ་ར་ཏི་དགའ་མ་ཞེས་བྱ་བ་ནི། འདོད་ཆགས་ནི་འོད་དཔག་ཏུ་མེད་པའོ། །དེ་ལ་དགའ་བས་ན་འདོད་ཆགས་དགའ་མ་སྟེ། དྲང་བའི་དོན་ཏོ། །
འདོད་ཆགས་རྣམ་པར་དག་པ་འོད་གསལ་ལ་དགའ་བ་ནི་འདོད་ཆགས་དགའ་མ་སྟེ། ངེས་པའི་དོན་ཏོ། །དེ་ནས་ཞེས་བྱ་བ་ལ་སོགས་པ་ནས། ནུབ་ཕྱོགས་ཀྱི་གྲྭར་བཞུགས་སོ་ཞེས་བྱ་བ་ནི་སྒྲ་ཇི་བཞིན་པའོ། །དེ་ནས་ཞེས་བྱ་བ་ལ་སོགས་པ་ལ། 
སྐུ་དང་གསུང་དང་ཐུགས་ཏེ་ལུས་ངག་ཡིད་གསུམ་སྐད་ཅིག་གིས་འཇིག་པའི་མི་རྟག་པའོ་ཞེས་གཞན་དག་ལ་རབ་ཏུ་སྟོན་པ་ནི། སྐུ་དང་གསུང་དང་ཐུགས་ཡིད་བརྟན་དུ་མི་རུང་པས་བསླུ་བ་སྟེ། ཡི་གེའི་དོན་ཏོ། །གཟུགས་ལ་སོགས་པའི་ཆོས་ཐམས་ཅད་ནི་

སྟོང་པའོ། །ཞེས་རང་བཞིན་གྱིས་སྟོང་བཞིན་དུ་དེར་སྣང་བ་ལ་དམིགས་པ་ནི་སྐུ་དང་གསུང་དང་ཐུགས་རྫུན་སྣང་ཡིན་པས་བསླུ་བ་སྟེ། སྤྱིའི་དོན་ཏོ། །སྣང་བ་གསུམ་གྱི་ངོ་བོ་ཉིད་ནི་ཐབས་མཆེད་པ་སྐུ་དང་ཤེས་རབ་སྣང་བ་གསུང་དང་ཐབས་ཤེས་དབྱེར་མེད་ཉེར་ཐོབ་
ཐུགས་ཏེ། སྣང་བ་དེ་དང་དེ་ཁམས་ཕྲ་བ་ཀུན་རྟོག་གཡོ་བའི་རླུང་ལ་ཞུགས་པ་ནི་རླུང་དེ་སྣང་བ་ལ་ཐིམ། དེ་མཆེད་པ་ལ། དེ་ཐོབ་པ་ལ་ཐིམ་ནས་སྐད་ཅིག་རེ་རེ་ཞིང་སྣང་བ་གསུམ་རྗེས་སུ་མྱོང་བར་བྱས་ཏེ། སླར་ཡང་དངོས་པོ་སྟེ་རང་བཞིན་མེད་པ་འོད་༼
ཁམས་ཕྲ་མོ་སྣང་བ་དེ་དང་དེ་ལ་བཅུག་ནས་ཟེར། ༽གསལ་བར་བྱས་པ་ནི་སྐུ་དང་གསུང་དང་ཐུགས་སྣང་བ་གསུམ་རེ་རེ་ནས་ཐིམ་སྟེ་མེད་པར་སོང་བས་བསླུ་བ་སྟེ། སྦས་པའོ། །སྒྱུ་ལུས་ཀྱི་ཕུང་པོ་དང་ཁམས་དང་སྐྱེ་མཆེད་ལ་སོགས་པ་རིལ་པོར་འཛིན་པའི་
རིམ་པ་དང་རྗེས་སུ་གཞིག་པའི་རིམ་གྱིས་སྣང་བ་མེད་༼འདིར་སྣང་བ་གསུམ་འོད་གསལ་དུ་བྱས་པ་སྦས་པར་བཤད་པ་ནི། སྒྱུ་ལུས་མཚན་ཉིད་པ་འོད་གསལ་དུ་བཅུག་པ་ཡང་མེད་ལ། འོད་གསལ་ཡང་དཔེའི་འོད་གསལ་ཙམ་ཡིན་པ་ལ་དགོངས་ཏེ། འོག་གི་མཐར་ཐུག་གི་འོད་གསལ་དང་ཡང་མི་
འདྲའོ། །༽པར་བྱས་པ་ནི་སྒྱུ་ལུས་ཀྱི་སྐུ་དང་གསུང་དང་ཐུགས་གསུམ་ནམ་མཁའ་ལ་འཇའ་ཡལ་བ་ལྟར་དུ་སོང་བས་བསླུབའོ། །འོད་གསལ་དེ་མི་ཕྱེད་པས་ན་རྡོ་རྗེ་སྟེ་དེ་ལ་དམིགས་པའི་ཏིང་ངེ་འཛིན་ནི། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་
དང་ཐུགས་བསླུ་བ་རྡོ་རྗེ་ཞེས་བྱ་སྟེ། འོད་གསལ་གྱི་མཐར་ཐུག་པའོ། །དེ་བཞིན་གཤེགས་པ་ཐམས་ཅད་ཀྱི་ཤེས་རབ་འཛིན་པ་ནི་དོན་ཡོད་པར་གྲུབ་པའོ། །༼སྐབས་འདིར་འགྱུར་རྙིང་གི་རྒྱུད་ལ་ཤེས་རབ་འཛིན་པའི་བཙུན་མོའི་མཆོག། ཅེས་བྱས་ནས་ཤེས་རབ་འཛིན་

པ་རྗེས་སུ་ཆགས་པ་རྡོ་རྗེ་ཞེས་འཆད་པ་ནི་རྒྱ་དཔེ་མ་དག་པ་སྟེ། འགྲེལ་པར་དེའི་བཤད་པ་མཛད་ཅིང་། པ་ཚབ་ཀྱིས་བསྒྱུར་བའི་རྒྱུད་ལ་ཡང་རྗེས་སུ་མཉེས་པར་བྱེད་པ་རྡོ་རྗེ་ཞེས་འབྱུང་ངོ༌། །༽དེ་ལ་རྗེས་སུ་ཆགས་པའི་རྡོ་རྗེ་ནི་འི་དམ་ཚིག་
ནི་སྒྲོལ་མ་སྟེ་དེའི་རྣམ་པར་འབྱིན་པ་ལ་ཐུགས་རྩེ་གཅིག་ཏུ་མཛད་དོ་ཞེས་བྱ་བའི་བར་དུ་སྟེ། སྒྲ་ཇི་བཞིན་པའོ། །བཛྲ་ར་ཏི་ཞེས་བྱ་བ་ལ་རྡོ་རྗེ་ནི་དོན་ཡོད་པར་གྲུབ་པའོ། །དེ་ལ་དགའ་བས་༼དེ་ལ་རྗེས་སུ་ཆགས་པ་རྡོ་རྗེ་ནི་དམ་ཚིག་སྒྲོལ་མ་སྟེ་ཟེར། 
༸བར་དང་ཐ་ཚིག་གཉིས་སྐད་དོད་ཐུན་མོང་བ་ཡོད་ཀྱང་། བར་ནས་བསྡུ་རྒྱུ་མེད་པ་འདི་འདྲའི་རིགས་རྣམས་པ་ཚབ་ཀྱིས་ཐ་ཚིག་ཏུ་བསྒྱུར་བ་ལེགས་པས། སྐབས་གཞན་རྣམས་སུ་ཡང་གོ་བར་བྱའོ། །༽ན་རྡོ་རྗེ་དགའ་མ་སྟེ། དྲང་བའི་དོན་ཏོ། །རྡོ་རྗེ་ལྟར་མི་ཕྱེད་པའི་འོད་གསལ་གྱི་ཡེ་
ཤེས་ལ་དགའ་བས་ན་དགའ་མ་སྟེ། ངེས་པའི་དོན་ཏོ། །དེ་ནས་ཞེས་བྱ་བ་ལ་སོགས་པ་ལ། བྱང་ཕྱོགས་ཀྱི་གྲྭར་བཞུགས་པ་ནི་སྒྲ་ཇི་བཞིན་པའོ། །༼སྤྱན་མ་ལ་སོགས་པ་ཡུམ་གསུམ་གྱི་གསལ་བར་མ་བཤད་པའི་ལྷག་མ་ནི་མཱ་མ་ཀཱིའི་སྐབས་སུ་བཤད་
པ་ལ་བརྟེན་ནས་ཤེས་པར་བྱའོ། །ཡུམ་བཞིའི་སྐབས་སུ་རྡོ་རྗེ་འཆང་དེ་ཉིད་བུད་མེད་ཀྱི་གཟུགས་འཛིན་པར་གྱུར་ཏེ། ཞེས་པ་ནི་རིགས་ལྔའི་སྐབས་སུ་རིག་པའི་སྐྱེས་བུ་རྡོ་རྗེ་འཆང་དེ་ཉིད་མི་བསྐྱོད་པ་ལ་སོགས་པའི་ཕྱག་རྒྱ་ཆེན་པོར་སྦྱོར་བའི་ཐབས་ཀྱིས་ཞེས་པ་རྣམས་དང་དོན་འདྲ་བས་སྔར་བཤད་
པ་བཞིན་དུ་གོ་བར་བྱ་ཡི། ཡེ་ཤེས་པ་སྤྱན་དྲངས་པ་དང་འདྲེས་པ་ལ་མི་བྱའོ།། ༈ ལྷ་མོ་བཞི་པོ་འདི་དག་ནི་རྗེས་སུ་སྤྱོད་པ་དང་ལྷན་ཅིག་སྤྱོད་པ་གཉིས་ཀྱི་ནང་ནས་ལྷན་ཅིག་སྤྱོད་པ་བཙུན་མོའི་གཙོ་མོ་སྟེ། ལྷ་མོ་དེ་རྣམས་དང་རིགས་ལྔ་ལྷན་

ཅིག་ཡང་དག་པར་སྦྱོར་བར་མཛད་པས་དེ་བཞིན་གཤེགས་པ་ཐམས་ཅད་ཀྱི་ཕུན་སུམ་ཚོགས་པའི་མཆོག་བསྐྱེད་པས་ན་བཙུན་མོའི་མཆོག་གོ། སྤྱན་སོགས་དེ་རྣམས་འདོད་པའི་དབང་ཕྱུག་སྟེ་འདོད་པ་ལ་སྤྱོད་པ་ལ་མངའ་བརྙེས་པ་ཡིན་པ་ནི་ས་བཙུན་
མོའི་མཆོག་དམ་ཚིག་ཕུན་སུམ་ཚོགས་པའོ། །ཞེས་བྱ་བའི་སྒྲས་གསུངས་ཏེ། སྒྲ་ཇི་བཞིན་པའོ།། ༈ དེ་ནས་ཞེས་བྱ་བ་སོགས་པ་ལ་བཅོམ་ལྡན་འདས་ཀྱིས་༼འདོད་པའི་དབང་ཕྱུག་ནི་བཙུན་མོའི་མཆོག་ཕུན་སུམ་ཚོགས་པ་ཟེར། ༽ཁྲོ་བོ་ཕྱུང་༼
དམ་ཚིག་ཅེས་པ་ནི་འགྱུར་གསར་གཉིས་ལ་མེད་དོ། །༸སྤྱན་སོགས་བཞི་དང་སྦྱོར་བ་ལ་ནི་རིགས་ལྔ་པོ་དངོས་སྤྱན་སོགས་དངོས་དང་སྦྱོར་བ་དང་། རིགས་ལྔའི་ང་རྒྱལ་འཆང་བའི་སྒྲུབ་པ་པོ་དང༌། ཡུམ་བཞིའི་རིགས་ཀྱི་ལས་རྒྱ་བཞི་དང་ཡེ་ཤེས་ཀྱི་ཕྱག་རྒྱ་བཞི་དང་སྦྱོར་བ་ཡང་གོ་བར་བྱའོ། །༽ངོ་ཞེས་བྱ་
བར་སྦྱར་ཏེ། རྣམ་པར་སྣང་མཛད་རིགས་བདག་ཏུ་བཞུགས་པ་ཉིད་ཀྱིས་དབང་བསྐུར་བའི་ངོ་བོ་ཉིད་ཀྱི་རྡོ་རྗེ་གང་ཡིན་པ་དེ་ནི་རྣམ་པར་སྣང་མཛད་རྡོ་རྗེ་སྟེ། གཤིན་རྗེ་གཤེད་དོ། །དེ་ལ་དམིགས་པའི་ཏིང་ངེ་འཛིན་ནི་རྣམ་པར་སྣང་མཛད་རྡོ་རྗེ་ཞེས་བྱ་སྟེ། 
རྣམ་སྣང་ལ་སོགས་པའི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་བྱིན་གྱིས་རློབ་ཅིང་སྟེ་བསྐྱེད་པ་གང་ཡིན་པ་དེ་ལ་དེ་སྐད་ཅེས་བྱ་སྟེ། སྒྲ་ཇི་བཞིན་པའོ། ཡ་མཱན་ཏ་ཀྲིད་ཅེས་བྱ་བ་ལ་གཤིན་རྗེ་ནི་དམྱལ་བ་ཞེས་པ་མཚོན་པ་ཙམ་སྟེ་
ངན་སོང་གསུམ་གྱི་ལས་སྒྲིབ་བོ། །༼དེ་དཀྱིལ་འཁོར་སྒོམ་པ་དང་བྲི་བ་སོགས་ཀྱི་འགལ་རྐྱེན་བགེགས་རྣམས་ཞི་བར་བྱས་པའི་སྒོ་ནས་སྐྱེད་པའོ། ༼དེ་བཅོམ་ལྡན་འདས་༼  ༸གཤིན་རྗེ། ཨནྟ་མཐར། བྱེད་པའམ་མཛད་པའོ། །༽རྣམ་པར་སྣང་མཛད་ཀྱི་རིགས་ཀྱི་ཁྲོ་བོ་

ཆེན་པོ་གཤིན་རྗེ་གཤེད་ཀྱི་འི་ཏིང་ངེ་འཛིན་གྱིས་མཐར་ཐུག་པར་མཛད་ཅིང་སྟེ་ལས་སྒྲིབ་འཇིག་ཅིང་ཟད་པར་མཛད་པས་ན་གཤིན་རྗེ་མཐར་བྱེད་དེ། དྲང་བའི་དོན་ཏོ། །གཤིན་རྗེ་ནི་རྨོངས་པའི་མུན་པ་སྟེ་མ་
རིག་པའོ། །རྨོངས་པ་དེ་དོན་དམ་པའི་བདེན་པ་འོད་གསལ་དུ་ཞུགས་པས་མཐར་ཐུག་པར་མཛད་ཅིང་འཇིག་པར་མཛད་པས་ན་གཤིན་རྗེ་མཐར་བྱེད་དེ། ངེས་པའི་དོན་ཏོ། །དེ་ནས་ཞེས་བྱ་བ་ལ་སོགས་པ་ནས། དེ་བཞིན་གཤེགས་པ་ཐམས་ཅད་ནི་དེ་བཞིན་
ཉིད་སྟོང་པའི་ངང་ནས་བྱུང་ཞིང་དེར་འགྲོ་བ་སྟེ་གདུག་པ་ཅན་ནོ། །དེ་རྣམས་བསྙེངས་པ་སྟེ་སྐྲག་པར་བྱེད་པའི་ཚུལ་དུ་ཤར་ཕྱོགས་ཀྱི་སྒོར་བཞུགས་སོ་ཞེས་བྱ་བ་ནི་སྒྲ་ཇི་བཞིན་པའོ། །དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་
མངོན་པར་བྱང་ཆུབ་པ་ནི་རིན་ཆེན་འབྱུང་ལྡན་ནོ། །དེའི་ཅོད་པན་ཅན་གྱི་རྡོ་རྗེ་གང་ཡིན་པ་སྟེ། ཁྲོ་བོ་གཞན་གྱིས་མི་ཐུབ་པ་དེ་ལ་དམིགས་པའི་ཏིང་ངེ་འཛིན་ནི་མངོན་པར་བྱང་ཆུབ་པ་རྡོ་རྗེ་ཞེས་བྱ་སྟེ། དྲང་བའི་དོན་ཏོ། །དེ་བཞིན་གཤེགས་པ་
ཐམས་ཅད་ཀྱི་མངོན་པར་བྱང་ཆུབ་པ་ནི་འོད་གསལ་བའོ། །དེ་ཉིད་རྡོ་རྗེ་སྟེ་དེ་ལ་དམིགས་པ་ནི། ངེས་པའི་དོན་ཏོ། །པྲཛྙཱན་ཏ་ཀྲིད་ཅེས་བྱ་བ་ལ། ཤེས་རབ་ཀྱིས་ཉོན་མོངས་པ་འཇིག་པར་མཛད་པས་ན་ཤེས་རབ་མཐར་བྱེད་དེ། དྲང་བའི་དོན་ཏོ། །
ཡུལ་ལ་སོ་སོར་འཇུག་པའི་རྣམ་པར་རྟོག་པའི་བདག་ཉིད་ཅན་ནི་ཤེས་རབ་སྟེ། དེ་རྣམས་འོད་གསལ་བར་འཇུག་པས་མཐར་བྱེད་པས་ན་ཤེས་རབ་མཐར་བྱེད་དེ། ངེས་པའི་དོན་ཏོ། །དེ་ནས་ཞེས་བྱ་བ་ལ་སོགས་པ་ལ། རྡོ་རྗེ་ཁྲོ་བོའི་དམ་

ཚིག་གིས་གདུག་པ་རྣམས་སྐྲག་པར་མཛད་པས་ན་རྡོ་རྗེའི་དམ་ཚིག་བསྙེངས་པར་བྱེད་པའོ། །ཡང་ན་རྡོ་རྗེའི་དམ་ཚིག་ནི་འཇིག་རྟེན་པའི་མཁའ་འགྲོ་མ་རྣམས་སོ། །དེ་རྣམས་སྐྲག་པར་མཛད་པས་ན་རྡོ་རྗེའི་དམ་ཚིག་བསྙེངས་པར་བྱེད་པ་ཞེས་བྱའོ། །ལྷོ་ཕྱོགས་
ཀྱི་སྒོར་བཞུགས་སོ་ཞེས་པ་ནི། སྒྲ་ཇི་བཞིན་པའོ། །དེ་ནས་ཞེས་བྱ་བ་ལ་སོགས་པ་ལ། ཆོས་རིན་པོ་ཆེ་ནི་འོད་དཔག་ཏུ་མེད་པའོ། །དེ་ཉིད་རྟ་མགྲིན་གྱི་འབྱུང་གནས་ཏེ་སྣང་མཐའ་དེའི་རིགས་སུ་གྱུར་པ་རྟ་མགྲིན་གང་གིས་བསྐྱེད་པའི་གནས་ཡིན་པ་དེ་
ལ་དེ་སྐད་ཅེས་བྱ་སྟེ་ཏིང་ངེ་འཛིན་གང་ལ་དེ་སྐད་ཅེས་བྱ་བ་དེ་ལ་སྙོམས་པར་ཞུགས་པ་སྟེ། དྲང་བའི་དོན་ཏོ། །ཆོས་རིན་པོ་ཆེ་ནི་འོད་གསལ་བའོ། །དེ་ཉིད་འབྱུང་གནས་ཏེ། དེས་བསྐྱེད་པའི་ཟུང་འཇུག་གི་༼རྟ་མགྲིན་གང་གིས་བསྐྱེད་པའི་གནས་ཟེར། 
༽རྟ་མགྲིན་གང་ཡིན་པ་དེ་ལ་དམིགས་པའི་ཏིང་ངེ་འཛིན་དེ་ལ་སྙོམས་པར་ཞུགས་པ་སྟེ། ངེས་པའི་དོན་ཏོ། །པད་མཱནྟ་ཀྲིད་ཅེས་བྱ་བ་ལ། པདྨ་ཆུས་མ་གོས་པ་བཞིན་དུ་ཉོན་མོངས་པ་རྣམས་ཀྱིས་གོས་པར་མ་གྱུར་ཅིང༌། ཉོན་མོངས་པ་
དེ་ཉིད་འཇིག་པར་མཛད་པས་ན་པདྨ་མཐར་བྱེད་དེ། དྲང་བའི་དོན་ཏོ། །པདྨ་ནི་ཕྱག་རྒྱའི་སྐྱེ་གནས་སོ། །མཐའ་ནི་དེའི་ནང་སྟེ། ནང་དེར་ཡབ་ཡུམ་གྱི་དབང་པོ་གཉིས་སྙོམས་པར་ཞུགས་པའི་ཐབས་ཀྱིས་རྫོགས་རིམ་པའི་མཆོག་ཏུ་དགའ་བའི་
བདེ་བ་བསྐྱེད་པར་མཛད་པས་ན་པདྨ་མཐར་བྱེད་དེ། ངེས་པའི་དོན་ཏོ། །དེ་ནས་ཞེས་བྱ་བ་ལ་སོགས་པ་ནས། གསུང་གི་ཚུལ་དུ་ཞེས་པ་ནི་གསུང་རྡོ་རྗེའི་རིགས་ཅན་རྟ་མགྲིན་གྱི་ཚུལ་དུ་ནུབ་ཕྱོགས་ཀྱི་སྒོར་བཞུགས་སོ་ཞེས་པ་ནི། སྒྲ་ཇི་བཞིན་པའོ། །དེ་བཞིན་

གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ནི་དོན་ཡོད་པར་གྲུབ་པའོ། །དེ་ཉིད་རྡོ་རྗེ་སྟེ་ཁྲོ་བོ་བདུད་རྩི་ཐབ་སྦྱོར་གང་ཡིན་པ་སྟེ། དེ་ལ་དམིགས་པའི་ཏིང་ངེ་འཛིན་དེ་ལ་ཡང་དེ་སྐད་ཅེས་བྱ་སྟེ། དྲང་བའི་དོན་ཏོ། །
དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་རྣམ་པར་དག་པའི་གནས་ནི་འོད་གསལ་བ་སྟེ། དེ་ལ་དམིགས་པ་སྟེ། ངེས་པའི་དོན་ཏོ། །བིགྷྣཱན་ཏ་ཀྲིད་ཅེས་བྱ་བ་ལ་བགེགས་རྣམས་མཐར་མཛད་ཅིང་འཇིག་པར་
མཛད་པས་ན་བགེགས་མཐར་བྱེད་དེ། དྲང་བའི་དོན་ཏོ། །བགེགས་ནི་ལུས་ཀྱི་ས་ཆུ་ལ་སོགས་པའི་ཁམས་བཞི་པོ་སྟེ་༼སྐུ་གསུང་ཐུགས་ཀྱི་དཀྱིལ་འཁོར་ནི། སྒྲས་ཟིན་ལྟར་རམ། དོན་གྲུབ་ཀྱི་རིགས་ཀྱི་དཀྱིལ་འཁོར་རོ། །བྱིན་གྱིས་རློབ་པ་ནི་དེ་ལ་བགེགས་བྱེད་པ་བཟློག་པའོ། །
༽དེ་དག་འཕེལ་བ་དང་འགྲིབ་པས་ལུས་གཟིར་བས་ན་བགེགས་སོ། །དེ་རྣམས་ཐབས་ཀྱི་ཡེ་ཤེས་ཀུནྡ་ལྟ་བུ་ཤར་བསྟེ་ཞུ་བ་རླུང་གི་ནུས་པས་འཕོ་མེད་དུ་འཛིན་པས་རྣམ་པར་འཇིག་པར་མཛད་པས་ན་བགེགས་མཐར་བྱེད་དེ། ངེས་
པའི་དོན་ཏོ། །དེ་ནས་ཞེས་བྱ་བ་ལ་སོགས་པ་ལ་སྐུ་གསུང་ཐུགས་ནི་དོན་གྲུབ་ཀྱི་རིགས་བགེགས་མཐར་བྱེད་ཀྱི་ཚུལ་དུ་བྱང་ཕྱོགས་ཀྱི་སྒོར་བཞུགས་ནས། ༈ དེ་བཞིན་གཤེགས་པ་ཐམས་ཅད་ཀྱིས་སྐུ་དང་གསུང་དང་ཐུགས་ཀྱི་རིགས་ཀྱི་དཀྱིལ་
འཁོར་པ་རྣམས་མཉེས་པར་བྱེད་པའི་ཕྱིར་ཏེ། ཆེད་ཀྱི་དམ་ཚིག་ལ་སེམས་པ་ནི། དཀྱིལ་འཁོར་གྱི་དམ་ཚིག་སེམས་དཔའ་༼སོ་ཟེར། ༸ཁྲོ་བོ་བཞིའི་སྐབས་སུ་རྡོ་རྗེ་འཆང་དེ་ཉིད་ཁྲོ་བོ་བཞིའི་ཚུལ་དུ་བཞུགས་པར་བཤད་པ་ཡང༌། ཡུམ་བཞིའི་སྐབས་

སུ་བཤད་པ་ལྟར་རྡོ་རྗེ་འཆང་ཉིད་དེ་དག་གི་གཟུགས་འཛིན་པར་སྤྲུལ་པའོ། །དཀྱིལ་འཁོར་གྱི་ནང་གི་ཕྱོགས་མཚམས་བརྒྱད་དང༌། སྒོ་བཞི་ན་བཞུགས་པ་སྒྲ་ཇི་བཞིན་པར་བཤད་པ་ནི། ཛི་ན་ཛིཀ་ལ་སོགས་པ་བཅུ་གཉིས་དྲང་ངེས་སུ་བཤད་པ་གཉིས་ཀ་ལ་སྦྱར་དགོས་སོ། །དེའི་ཕྱིར་ངེས་དོན་བཅུ་གཉིས་
ལ་ཡང་ལྷའི་རྣམ་པ་ཅན་གནས་དེ་དག་ཏུ་བཞུགས་པ་དགོས་ཤིང༌། བ་ཀ་གི་ངེས་དོན་གྱི་སྐབས་སུ་ཟུང་འཇུག་ལ་བཤད་པས་སྐུའི་རྣམ་པ་ཅན་དུ་གསལ་བར་མ་བཤད་པ་རྣམས་ཀྱང་ཟུང་འཇུག་གི་ལྷ་བཅུ་གསུམ་དབུས་དང་ཕྱོགས་མཚམས་དང་སྒོར་བཞུགས་པ་ལ་ངེས་པར་བྱའོ། །དེ་ལྟར་བྱས་ནས་སྔར་གླེང་
གཞིའི་སྐབས་ཀྱི་འཁོར་ཕུན་ཚོགས་རྗེས་འཇུག་ལ་བཤད་པ་ན། རིམ་པ་གཉིས་ཀྱི་དཀྱིལ་འཁོར་རྒྱལ་མཆོག་ལ་བཤད་པ་གཞུང་འདི་དག་གིས་གསལ་བར་བསྟན་པ་ཡིན་ནོ། །༽རྣམས་ཏེ། དམ་ཚིག་ལ་སེམས་པའི་དོན་ཡང༌བགེགས་ཐམས་ཅད་རྣམ་པར་འཇིགས་པར་མཛད་
པའི་ཕྱིན་ཏེ་སྒྲ་ཇི་བཞིན་པའོ།། ༈ དེ་ལྟར་སྒོ་རྣམ་པ་བཞིར་ཁྲོ་བོ་བཞི་བཀོད་ནས། ཤར་ཕྱོགས་ཀྱི་མཚམས་ཤར་ལྷོ་ནས་བརྩམས་ཏེ་མི་གཡོ་བ་ལ་སོགས་པ་བཞི་དགོད་པར་བྱའོ། །ཤར་ཕྱོགས་ཀྱི་སྣམ་བུ་ནས་བརྩམས་ཏེ་
བྱམས་པ་ལ་སོགས་པ་བརྒྱད་དགོད་དོ། །ནང་གི་དཀྱིལ་འཁོར་གྱི་ཕྱི་རོལ་གྱི་ཤར་ཕྱོགས་ཀྱི་མཚམས་ནས་བརྩམས་ཏེ་གཟུགས་རྡོ་རྗེ་ལ་སོགས་པ་བཞི་༼རྒྱུད་ཕྱི་མ་ལས། སྟེང་དུ་འཁོར་ལོ་འོག་གནོད་མཛེས། །ཞེས་གསུངས་པ་བཞིན་དུ་ཁྲོ་བོ་གཉིས་སྟེང་དང་འོག་ཏུ་
དགོད་དོ། །༽དགོད་དོ། །༼རེག་རྡོ་རྗེ་མ་ནི་གཙོ་བོ་དང་ལྷན་ཅིག་ཏུ་དགོད་དོ། །༽ཐམས་ཅད་ཀྱི་གདན་དང་ལ་སོགས་པས་སྐུ་མདོག་དང་ཞལ་ཕྱག་གི་གྲངས་ལ་སོགས་པའི་ངེས་པ་ནི་སྒྲུབ་པའི་ཐབས་མདོར་བྱས་སུ་བྱས་པ་ཉིད་ཡིན་ནོ། །ལྷའི་

རྣལ་འབྱོར་ཇི་ལྟ་བ་ཉིད་དང་དཀྱིལ་འཁོར་བཅོམ་ལྡན་འདས་ཀྱིས་གཞན་དག་ཏུ་རྫོགས་པར་མ་གསུངས་པ་ནི། སློབ་དཔོན་མེད་པར་འཇུག་པར་མ་གྱུར་ཅིག་སྙམ་དུ་དགོངས་པ་ཡིན་ནོ། །གཞུང་དེ་དག་གི་དོན་ལ་སྔ་མ་རྣམས་
སྒྲོན་གསལ་དུ་བསྟན་པ་ལས་གཞན་རྩ་རྒྱུད་དུ་རྫོགས་པར་མ་གསུངས་པར་སྦས་པ་ལ་གསུམ་ལས། བྱང་སེམས་བརྒྱད་དང་རྡོ་རྗེ་མ་ལྔ་གླེང་གཞིར་གསུངས་པ་ནི་སྐབས་གཞན་དུ་སྦས་པའོ། །མཚམས་ཀྱི་ཁྲོ་བོ་རྣམས་ལེའུ་བཅུ་གསུམ་པར་གསུངས་པ་ནི་རྟོག་པ་གཞན་དུ་སྦས་པའོ། །འདི་དག་
ཀུན་རྡོ་རྗེ་འཕྲེང་བར་སྐུ་དཀྱིལ་གྱི་སྐབས་སུ་བསྟན་པ་ནི། རྒྱུད་གཞན་དུ་སྦས་པ་ཡིན་ཞེས་ཟེར་རོ། དེ་དག་གི་ལྟར་ན་ལྷ་བཅུ་གསུམ་གྱི་དཀྱིལ་འཁོར་སྟོན་པའི་སྐབས་འདིར་སྦས་པ་རྣམས། སྐབས་གཞན་དུ་བསྟན་པ་ཡིན་ཞེས་སྦྱོར་རྒྱུར་འདུག་པ་ལ། སྐབས་དེ་དག་ཏུ་སྦས་པར་བཤད་
སྣང་བས་སྐབས་དེར་གསལ་བར་བཤད་པ་རྣམས་སྐབས་དེ་དག་ཏུ་སྦས་པར་འཆད་པ་ནི་བྱུང་རྒྱལ་དུ་སྨྲ་བའོ། །ཕྱིས་ཀྱི་ཁ་ཅིག་གཞན་ཞེས་པ་གསང་འདུས་ལས་གཞན་བདེ་མཆོག་རྩ་རྒྱུད་ལ་སོགས་པར། རང་གི་ལྷའི་རྣལ་འབྱོར་དང༌། དཀྱིལ་འཁོར་གྱི་ལྷ་རྫོགས་པར་མ་གསུངས་པ་
དེ་བཞིན་དུ། འདུས་པ་འདིར་ཡང་མ་བསྟན་ཞེས་འཆད་དོ། །ཆག་འགྱུར་ལས། ལྷ་ཡི་རྣལ་འབྱོར་དང༌། དཀྱིལ་འཁོར་བཅོམ་ལྡན་འདས་ཀྱིས་གཞན་དག་ཏུ་ཡོངས་སུ་རྫོགས་པར་མ་གསུངས་པ་ནི། སློབ་དཔོན་མེད་པར་འཇུག་པར་མ་གྱུར་ཅིག་སྙམ་དུ་དགོངས་པ་ཇི་ལྟ་བ་དེ་བཞིན་
དུ་འདིར་ཡང་སྟེ། ཞེས་པ་འགྱུར་རྙིང་དང་མཐུན་པས། དགོངས་པ་ཞེས་པའི་མཐར། གོང་གི་ཇི་ལྟ་བ་དང༌། འོག་གི་དེ་བཞིན་དུ་འདི་ཡང་བལྟའོ། །ཞེས་པ་སྦྱར་རོ། །པ་ཚབ་ཀྱི་འགྱུར་ལས། སློབ་དཔོན་མེད་པར་འཇུག་པ་མི་རུང་ངོ་སྙམ་སྟེ། བཅོམ་ལྡན་འདས་ཀྱིས་གཞན་དུ་

ལྷའི་རྣལ་འབྱོར་དང༌། དཀྱིལ་འཁོར་ཡོངས་སུ་ཚང་བ་གསུངས་པ་ཁོ་ན་ལྟར། འདིར་ཡང་ནི་མ་ཡིན་ནོ་ཞེས་འབྱུང་ངོ༌། །དེ་ལྟར་མི་མཐུན་པ་གཉིས་བྱུང་བ་ནི། འདིར་དགག་པའི་སྒྲ་ཡོད་པ་དེ་འགྱུར་སྔ་མ་གཉིས་ཀྱིས། རྫོགས་པར་ཞེས་པའི་མཇུག་ཏུ་བཏོན་ལ། འགྱུར་ཕྱི་མས་འདིར་ཡང་ནི་ཞེས་པའི་
མཇུག་ཏུ་བཏོན་པའི་ཁྱད་དོ། །དེ་ནི་འགྱུར་ཕྱི་མ་ལེགས་ཏེ། རྣམ་གཞག་ལས། ཇི་ལྟར་སྐུའི་དཀྱིལ་འཁོར་ལ་ཞེས་པ་ནས། ཕྱུང་བའི་དཀྱིལ་འཁོར་ལ་ཡང་ལྷ་རྣམས་དགོད་པར་འགྱུར་རོ། །དེ་ལྟ་མོད་ཀྱི་རྩ་བའི་རྒྱུད་ལས། ལྷ་རྣམས་དགོད་པ་རྫོགས་པར་མ་བསྟན་པ་ནི། འདི་ལྟར་སློབ་དཔོན་མེད་པར་
འཇུག་པར་མ་གྱུར་ཅིག་སྙམ་དུ་དགོངས་སོ། །ཞེས་རྡོ་རྗེ་འཕྲེང་བ་ལས་སྐུ་དཀྱིལ་ལ་ལྷ་རྣམས་དགོད་པ་རྫོགས་པར་བསྟན་མོད་ཀྱང༌། རྩ་རྒྱུད་ལས་དེ་ལྟར་མ་བསྟན་ཞེས་གསུངས་པ་དང་ཤིན་ཏུ་མཐུན་པའི་ཕྱིར་རོ། །དེས་ན་གཞན་དུ་ཞེས་པ་རྡོ་རྗེ་འཕྲེང་བར་ལྷའི་རྣལ་འབྱོར་དང༌། དཀྱིལ་འཁོར་གྱི་
ལྷ་ཚང་བར་གསུངས་པ་བཞིན་དུ། རྩ་རྒྱུད་འདིར་ཡང་མ་གསུངས་པ་ནི། རྩ་རྒྱུད་ཀྱི་དོན་བཤད་རྒྱུད་ཀྱིས་འཆད་པའི་སློབ་དཔོན་ལ་རག་ལས་པར་བྱ་བའི་ཕྱིར་ཡིན་ནོ།། ༈ འདུས་པའི་དཀྱིལ་འཁོར་རྫོགས་པ་ལ་ལྷ་སོ་གཉིས་དགོས་པར་གང་ལས་ཤེས་ཤེ་ན། རྣམ་གཞག་ལས།
ལུང་རིགས་གཉིས་ཀྱིས་སྒྲུབ་པར་བཤད་པའི་རིགས་པ་ནི། མངོན་སུམ་གྱིས་མི་འགྲུབ་པས་རྗེས་དཔག་གིས་སྒྲུབ་དགོས་ལ། དེ་ལ་གཏན་ཚིགས་སྐྱོན་མེད་དགོས་པས་ཇི་ལྟར་ཏེ་དཔེར་ན་སྐུ་སྟེ་ལུས་ཀྱི་འི་དཀྱིལ་འཁོར་ལ་ལྷ་སུམ་ཅུ་རྩ་གཉིས་དགོད་པ་འབྱུང་
བ་དེ་བཞིན་དུ་ཞེས་པ་ནི་མཐུན་དཔེའོ། །དེར་མ་ཟད་དཀྱིལ་འཁོར་རྒྱལ་མཆོག་གི་སྐབས་སུ་ཕྱུང་བའི་རྟེན་གྱི་དཀྱིལ་འཁོར་ལ་ཡང་ཞེས་པ་ནི་ཆོས་ཅན་ནོ། །སྐུའི་དཀྱིལ་འཁོར་དང་འདྲ་སྟེ། ཞེས་པ་ནི་ལྷ་སོ་གཉིས་དགོད་པར་བྱ་བ་ཡིན་ཏེ་ཞེས་པ་སྟེ་དམ་བཅའོ། །༼རྟགས་ནི་

ཤུགས་ཀྱིས་ཤེས་ཏེ། འདུས་པའི་བརྟེན་པའི་དཀྱིལ་འཁོར་གྱི་ལྷ་རྫོགས་པར་འགོད་པའི་གཞི་ཡིན་པའི་ཕྱིར་རོ། །ཞེས་པའོ། །དེའི་ཚེ་རྟགས་ནི་གསར་དུ་སྒྲུབ་མི་དགོས་པས་མ་གྲུབ་པ་མེད་ལ། རྟགས་མཐུན་པའི་དཔེ་ལ་མཐོང་བས་འགལ་བ་ཡང་མིན་ནོ། །འདུས་པའི་
བརྟེན་པའི་དཀྱིལ་འཁོར་གྱི་ལྷ་རྫོགས་པར་འགོད་པའི་གཞི་ཡང་ཡིན་ལ། ལྷ་སོ་གཉིས་མི་འགོད་པ་ཡང་ཡིན་པ་ལ་གནོད་པ་སྟོན་པ་ནི། ལུས་དཀྱིལ་དང་གཉིས་པོ་ལྷ་མང་ཉུང་ཡོད་མེད་ལ་མགོ་མཚུངས་བྱས་པས་འགྲུབ་བོ། །དེ་ལྟར་དུ་བསྒྲུབ་པར་བྱ་ཡི། གཞན་རྣམས་ཀྱིས་ལུས་ལས་ལྷ་སོ་
གཉིས་འབྱུང་རུང་གི་རྟགས་མ་ངེས་པས། ལྷ་སོ་གཉིས་ཀྱི་རྒྱུ་ནུས་པ་ཐོགས་མེད་རྟགས་སུ་བྱས་ནས་ལུས་ལས་འབྱུང་བའི་ལྷ་ལ་སོ་གཉིས་ཡོད་པར་དཔོག་པ་ནི་རྣམ་བཞག་མ་ཆགས་པ་ཡིན་ཏེ། སྦྱོར་བ་དེ་ལ་རྟགས་གྲུབ་ན་བསྒྲུབ་བྱ་གྲུབ་པར་འགྱུར་བའི་ཕྱིར་དང༌། རྒྱུའི་གྲངས་ཀྱིས་འབྲས་
བུའི་གྲངས་དཔོག་པའི་རྟགས་ཤིན་ཏུ་འཁྲུལ་བའི་ཕྱིར་རོ། །༽དེ་བཞིན་དུ་འདིར་ཡང་བལྟའོ། །འདི་ལྟར་རེ་ཞིག་སྐུའི་དཀྱིལ་འཁོར་ཉིད་ཀྱི་ལྷ་སུམ་ཅུ་རྩ་གཉིས་དགོད་པར་ཤེས་པ་མེད་པར་བྱའོ། །དེ་ལ་བརྟེན་ནས་ཕྱུང་བའི་དཀྱིལ་འཁོར་ལ་ལྷ་སོ་གཉིས་
དགོད་པ་འདི་ཇི་ལྟར་ཤེས་ཞེ་ན། ༼འདི་ལྟར་ཞེས་པ་འགྱུར་གསར་གཉིས་ཀ་ལ་མེད་དེ་དགོས་ཀྱང་མི་དགོས་སོ། །༸སྐུའི་དཀྱིལ་འཁོར་ཉིད་ཀྱི་རེ་ཞིག་ལྷ་སུམ་ཅུ་རྩ་གཉིས་དགོད་པ་ཤེས་པ་མེད་པར་ཟེར། ༽དེའི་ལན་བརྗོད་པར་བྱ་སྟེ། བཅོམ་ལྡན་འདས་
ཉིད་ཀྱིས་དོན་འདི་བཤད་པའི་རྒྱུད་ལས་རྣམ་པར་ཕྱེ་བས། གསང་བ་འདུས་པ་༼འདུས་པའི་ཐེ་ཚོམ་ཟེར་༽པའི་གང་ཟག་གི་ལྷ་སོ་གཉིས་བྱེད་དམ་མི་བྱེད་སྙམ་པའི་དོན་ཐེ་ཚོམ་མེད་པར་བྱས་པ་ལ་འཇུག་པར་བྱ་སྟེ། སེམས་ཀྱིས་གཞན་

ནི་མི་བསམ་པར། །ཏེ། མ་ཡེངས་པར་རྩེ་གཅིག་ཏུ་གྱིས་ལ། ཕྱག་རྡོར་ལ་སེམས་དཔའ་ཆེན་པོ་ཞེས་བོས་ནས། ཁྱེད་ཀྱིས་མཉན་པར་གྱིས། །ཞེས་ཉན་པར་བསྐུལ་ལོ། །རྡོ་རྗེ་སློབ་དཔོན་ནི་འདིར་རྡོ་རྗེ་འཆང་སྟེ། དེའི་ངོ་བོར་ལྟ་བའི་སློབ་དཔོན་དང་ཤིན་ཏུ་རྣལ་འབྱོར་གྱི་སྐབས་
སུ་རྡོ་རྗེ་འཆང་དུ་བསྐྱེད་པའི་ལུས་འདི་ལ། །རྒྱལ་བ་རྣམ་སྣང་ལ་སོགས་པའི་སྐུ་ནི་རིམ་པ་བཞིན་དུ་གནས། །སོ་ཞེས་མདོར་བསྟན་ནོ། །དེ་རྒྱས་པར་འཆད་པ་ནི་དང་པོ་སྐུ་ཡི་རྡོ་རྗེ་རྣམ་སྣང་ནི། །སྒྲུབ་པ་པོའི་གཟུགས་ཕུང་ལ་ནི་ཡང་དག་བཞུགས། །
ལེའུ་དྲུག་པ་ལས་རྗེས་ཆགས་ཀྱི་ང་རྒྱལ་རིན་འབྱུང་གི་སྒོ་ནས་བྱ་བར་གསུངས་པས། རྗེས་སུ་ཆགས་པའི་རྡོ་རྗེ་རིན་འབྱུང་ནི། །ཚོར་བ་ཡི་ནི་ཕུང་པོར་བཞུགས། །བཅོམ་ལྡན་གསུང་༼ཞེས་པ་དེའི་ངོ་བོ་ཉིད་དུ་མོས་ནས་བཞུགས་པ་སྟེ་འདི་ལྷག་མ་རྣམས་ལ་ཡང་སྦྱར་རོ། །
༽གི་རྡོ་རྗེ་སྣང་མཐའ་ནི། །འདུ་ཤེས་ཀྱི་ནི་ཕུང་པོར་བཞུགས། །ལེའུ་དྲུག་པ་ལས་མཆོད་པའི་ང་རྒྱལ་དོན་གྲུབ་ཀྱི་སྒོ་ནས་བྱ་བར་གསུངས་པས། མཆོད་པ་ཀུན་གྱི་རྡོ་རྗེ་དོན་གྲུབ་ནི། །འདུ་བྱེད་ཀྱི་ནི་ཕུང་པོར་བཞུགས། །བཅོམ་ལྡན་ཐུགས་ཀྱི་རྡོ་རྗེ་མི་
བསྐྱོད་པ་ནོ། །རྣམ་ཤེས་ཕུང་པོར་ཡང་དག་བཞུགས། །རིགས་ལྔ་བཞུགས་པར་མ་ཟད་ཡང་སྒྲུབ་པ་པོ་འདིའི་ཤ་ལ་སོགས་པའི་སྲ་བ་སའི་ཁམས་ལ། །བཅོམ་ལྡན་འདས་མ་ཡུམ་སྤྱན་མ་བཞུགས་སོ། །ཁྲག་སོགས་ཆུ་ཡི་ཁམས་
ལ་ནི། །བཅོམ་ལྡན་འདས་ཡུམ་མཱ་མ་ཀཱི་བཞུགས། །དྲོ་བ་ལ་སོགས་མེ་ཁམས་ལ། །བཅོམ་ལྡན་འདས་ཡུམ་གོས་དཀར་བཞུགས། །ཡན་ལག་བསྐྱོད་པ་ལ་སོགས་༼སྒྲུབ་པ་པོའི་ཞེས་པ་ནི་མི་གསལ་བ་ལྷག་མ་རྣམས་ལ་ཡང་སྦྱར་རོ། །

རླུང་ཁམས་ལ། །བཅོམ་ལྡན་འདས་ཡུམ་སྒྲོལ་མ་བཞུགས། །སྒྲུབ་པ་པོ་དེའི་མིག་གི་དབང་པོ་གཡས་གཡོན་གཉིས་ལ་ནི། །དེ་བཞིན་གཤེགས་པ་ས་སྙིང་པོ། །དེ་ཡི་རྣ་བའི་དབང་གཉིས་ལ། །བདེ་གཤེགས་ཕྱག་
ན་རྡོ་རྗེ་འོ། །དེ་ཡི་སྣ་ཡི་དབང་པོ་ལ། །དེ་བཞིན་གཤེགས་པ་མཁའ་སྙིང་པོ། །དེ་ཡི་ལྕེ་དབང་ལ་བཞུགས་པ། །དེ་བཞིན་གཤེགས་པ་འཇིག་རྟེན་དབང༌། །ས་ལ་སོགས་པའི་ཁམས་བཞིའི་རང་བཞིན་གོང་བུ་ནི། །ལུས་ཞེས་བྱ་བར་གདགས་པ་ལ། །སྒྲིབ་པ་
ཐམས་ཅད་རྣམ་པར་སེལ་བ། །ཞེས་པའི་དེ་བཞིན་གཤེགས་པ་དེར་བཞུགས་སོ། །དེ་ཡི་ཡིད་ཀྱི་དབང་པོ་ལ། །དེ་བཞིན་གཤེགས་པ་འཇམ་དབྱངས་བཞུགས། །ལུས་ཀྱི་ཚིགས་ནི་ཐམས་ཅད་ལ། །དེ་བཞིན་གཤེགས་པ་ཀུན་ཏུ་བཟང༌། །ལུས་ཀྱི་
རྩ་རྒྱུས་ཐམས་ཅད་ལ། །དེ་བཞིན་གཤེགས་པ་བྱམས་པ་འོ། །ལག་པ་གཡས་པའི་རྩ་བར་ནི། །དེ་བཞིན་གཤེགས་པ་གཤིན་རྗེ་གཤེད། །ལག་པ་གཡོན་པའི་རྩ་བར་ནི། །བདེ་གཤེགས་གཞན་གྱིས་མི་ཐུབ་པ། །ཁ་ཡི་པདྨར་བཞུགས་པ་ནི། །དེ་
བཞིན་གཤེགས་པ་རྟ་མགྲིན་ནོ། །གསང་བའི་གནས་སུ་བཞུགས་པ་ནི། །དེ་བཞིན་གཤེགས་པ་བདུད་རྩིར་འཁྱིལ། །དཔུང་པ་གཡས་པར་བཞུགས་པ་ནི། །དེ་བཞིན་གཤེགས་པ་མི་གཡོ་བ། །དཔུང་པ་གཡོན་པར་བཞུགས་པ་ནི། །དེ་བཞིན་གཤེགས་
པ་འདོད་པའི་རྒྱལ། །པུས་མོ་གཡས་ལ་བཞུགས་པ་ནི། །དེ་བཞིན་གཤེགས་པ་དབྱིག་པ་སྔོ། །པུས་མོ་གཡོན་པར་བཞུགས་པ་ནི། །དེ་བཞིན་གཤེགས་པ་སྟོབས་པོ་ཆེ། །རང་གི་སྤྱི་བོར་བཞུགས་པ་ནི། །དེ་བཞིན་གཤེགས་པ་འཁོར་ལོས་སྒྱུར། །

འོག་གི་རྐང་པའི་མཐིལ་དུ་ར་བཞུགས་པ་ནི། །དེ་བཞིན་གཤེགས་པ་གནོད་མཛེས་ཏེ། །ལྷ་དགོད་པའི་གཞིར་གྱུར་པའི་སྒྲུབ་པ་པོའི་ལུས་ནི་འདི་ཉིད་ཀུན་ལ་འདིར། །དེ་བཞིན་གཤེགས་པ་ཐམས་ཅད་བཞུགས། །སྐུ་ཡི་དཀྱིལ་འཁོར་ཞེས་བརྗོད་པ། །རྡོ་རྗེ་
སློབ་དཔོན་ཉིད་ཀྱི་ལུས། །སངས་རྒྱས་རྣམས་ཀྱི་སྐུ་རྫོགས་པ། །འདི་དག་མ་ལུས་རྫོགས་སངས་རྒྱས། །༽ལུས་ནི་འདི་ཉིད་ཅེས་པ་ནས། རྫོགས་སངས་རྒྱས་ཀྱི་བར་གྱི་རྐང་པ་དྲུག་ནི་དོན་བསྡུ་བའོ། །༼རྡོ་རྗེ་འཆང་གི་སྐུར་ལེགས་པར་བྱས་ནས་བསྟན་༼
རྫོགས་སངས་རྒྱས་འདི་མ་ལུས་རྣམས། །སྐུ་ཡི་སངས་རྒྱས་རྫོགས་པ་འོ། །ཞེས་ཏེ་སྔར་བཤད་པའི་རྫོགས་སངས་རྒྱས་འདི་མ་ལུས་པ་རྣམས་སྐུ་སྟེ་ལུས་ཀྱི་དཀྱིལ་འཁོར་གྱི་སངས་རྒྱས་རྫོགས་པའོ། །༸རྣམ་གཞག་ལས། ལུས་ལ་ལྷ་རྫོགས་པར་འགོད་པ་རྒྱུད་འདི་ལས་གསུངས་པར་བཤད་པ་དང༌། 
འགྲེལ་པ་འདི་ཉིད་ལས་ཀྱང་ལུས་ལ་ལྷ་སོ་གཉིས་དགོད་པ་རྒྱུད་ལས་འབྱུང་བར་བཤད་ན། རྒྱུད་ལས་ནི་རྡོ་རྗེ་མ་ལྔ་དགོད་པ་མ་གསུངས་པ་ཇི་ལྟར་ཡིན་སྙམ་ན། རྣམ་གཞག་ལས། སྒྲུབ་པ་པོའི་སྐུ་དཀྱིལ་གྱི་སྐབས་སུ་རྡོ་རྗེ་མ་ལྔ་དགོད་པར་གསུངས་ལ། དེ་ཡང་ཡབ་ལ་འགོད་པའི་སྐབས་ཡིན་པས་ཡབ་ཡུམ་
གཉིས་ཀ་བསྡོམས་པ་ལ་ལྷ་སོ་གཉིས་ཡིན་གྱི། ཡབ་རྐྱང་ལ་སོ་གཉིས་མེད་ཅེས་ཟེར་བ་ནི་ལོག་པར་སྨྲ་བའོ། །ཡབ་ཀྱི་ལུས་དཀྱིལ་ལ་རྡོ་རྗེ་མ་ལྔ་དགོད་པ་གསལ་བར་མ་བཤད་པ་ནི། མིག་སོགས་ཀྱི་དབང་པོ་གྲུབ་ན་དེ་དག་གི་ལོངས་སྤྱོད་བྱའི་ཡུལ་ལྔ་དེའི་དབང་གིས་འགྲུབ་པ་ལྟར་མིག་སོགས་ལྔའི་
རང་བཞིན་ས་སྙིང་སོགས་ཡབ་ལྔར་དངོས་སུ་བསྟན་པའི་ཤུགས་ཀྱིས། ལོངས་སྤྱོད་བྱའི་ཡུམ་ལྔ་གོ་ནུས་པའི་ཕྱིར་རམ། ཡང་ན་རྒྱུད་དེ་ཉིད་ལས་ལྷག་མོས་ཀྱི་དཀྱིལ་འཁོར་གྱི་ལྷ་ཚང་བ་ལུས་ལ་བསྡུས་ནས་འོད་གསལ་དུ་འཇུག་པའི་སྐབས་སུ། རྡོ་རྗེ་མ་ལྔ་འོད་གསལ་དུ་འཇུག་པར་བཤད་པས་གོ་

ནུས་པ་ལ་དགོངས་ཏེ། མདོར་བྱས་ཀྱི་དགོངས་པ་ཡང་དེ་བཞིན་དུ་ཤེས་པར་བྱའོ། །༼པའི་ལུས་དཀྱིལ་བསྒོམ་པ་ནི། །མི་གནས་པའི་མྱ་ངན་ལས་འདས་པ་ཟུང་འཇུག་ཐོབ་པ་ལ་འཇུག་པར་འགྱུར། །ཏེ། མྱ་ངན་ལས་འདས་པ་
ཟུང་འཇུག་མྱུར་དུ་སྟེ་ཚེ་འདི་ལ་ཐོབ་པའི། །ཁྱེད་ཀྱི་དགེ་བའི་རྩ་བ་ཡོངས་སུ་སྨིན་པར། །འགྱུར་རོ། །རྒྱུ་མཚན་དེ་བས་ན་རྡོ་རྗེ་སློབ་དཔོན་གྱི། །ལུས་ལ་རྒྱལ་བ་སངས་རྒྱས་ཐམས་ཅད་བཞུགས། །པར་སྟོན་པའི་བླ་མ་བསྟེན་པར་བྱའོ་ཞེས་སྦྲེལ་ལོ། །
མཐོང་ན་དོན་ནི་ཡོད་པའི་ཀྱེ། །ཕྱི་མའི་དུས་ན་སེམས་དཔའ་ཆེན། །པོ་ཞེས་བོས་ནས། དེ་བས་ལས་དང་པོ་པའི་སེམས་ཅན་ཐམས་ཅད་ཀྱིས། །རབ་ཏུ་འབད་དེ་བླ་མ་བསྟེན། །པར་བྱོས་ཤིག། དེ་ལྟར་གསུངས་པ་དེ་ནས་མཐོང་བ་དོན་ཡོད་ཕྱག་རྡོར་
དང་བཅས། །པའི། བྱང་ཆུབ་སེམས་དཔའ་གྲགས་པ་ཆེན་པོ་ཅན་རྣམས། ཐོག་མར་དགའ་ཞིང་བར་དུ་༼དང་པོའི་ལས་ཅན་སེམས་ཅན་གྱིས་ཟེར། ༽མགུ་ལ་མཐར་རབ་ཏུ་དང་བས། །ཀུན་ནས་བསླངས་ཏེ་ཕྱག་འཚལ་ནས་ནི་
མཆི་མ་བླགས། །པ་སྟེ་ཕྱུང་ངོ༌། །ཞེས་རྡོ་རྗེ་འཕྲེང་བ་ལས་གསུངས་སོ། །༼གལ་ཏེ་འཕྲེང་བར་དབང་གི་དཀྱིལ་འཁོར་གྱི་སྐབས་སུ་དཀྱིལ་འཁོར་ལ་ལྷ་སོ་གཉིས་དགོད་པ་དང༌། མཚན་མ་རྣམས་འགོད་པ་གསལ་བར་གསུངས་པ་དེས། འདུས་པའི་དཀྱིལ་འཁོར་ལ་ལྷ་སོ་
གཉིས་ཡོད་པར་མི་སྒྲུབ་པར་སྐུ་དཀྱིལ་ལ་བརྟེན་ནས་སྒྲུབ་པ་འགྲུབ་པར་དཀའ་བ་འདིས་སྒྲུབ་པ་ཅི་ཡིན་སྙམ་ན། དེ་ནི་བདེན་མོད་ཀྱང༌། ལུས་དཀྱིལ་དང་ཕྱི་དཀྱིལ་གཉིས་ཀ་ལ་ལྷ་སོ་གཉིས་ཡོད་པ་ཕྱོགས་གཅིག་ཏུ་བསྒྲུབ་པའི་ཕྱིར་མཛད་པའོ། །༽སྒོམ་པའི་དཀྱིལ་འཁོར་ལ་ལྷ་སོ་

གཉིས་ཡོད་པར་སྒྲུབ་པའི་རིགས་པ་འདིས་ན། །ཚོན་གྱིས་བྲི་བའི་དཀྱིལ་འཁོར་དུ་ཡང་ལྷ་སུམ་ཅུ་རྩ་གཉིས་སམ་མཚན་མ་སོ་གཉིས་དགོད་པར་བྱའོ། །རྡོ་རྗེ་འཕྲེང་བ་ལས་སྔར་ལྟར་གསུངས་པར་མ་ཟད་གླེང་གཞིའི་དབང་དུ་མཛད་ནས་ཀྱང་ལྷ་སོ་གཉིས་ཀྱི་
དོན་གང་ཡིན་པ་དེ་བསྟན་པ་ཡིན་ནོ། །སྐུ་དཀྱིལ་བཤད་པའི་སྐབས་སུ་རྩ་རྒྱུད་ཀྱི་དོན་ལྷག་མ་གསུང་དཀྱིལ་དང་ཐུགས་དཀྱིལ་༼འགྱུར་རྙིང་ལས། ཞེས་བྱ་བ་ཡོད་མེད་གཉིས་འབྱུང་ཡང་མེད་པ་དག་གོ། ༽རྣམས་སྐུ་གསུང་ཐུགས་ཀྱི་དཀྱིལ་འཁོར་གྱི་ལེའུ་༼
རྒྱུད་དེར་གླེང་གཞིའི་སྐབས་སུ་མིང་མི་འདྲ་བ་བཏགས་པའི་ལྷ་དངོས་སུ་སྨོས་པ་ལ་ལྷ་སོ་གཉིས་གསུངས་པ་དེས་ཀྱང་ལྷ་སོ་གཉིས་སུ་འགྲུབ་ཅེས་པའི་དོན་ནོ། །༽དེ་ཉིད་དུ་བཤད་མོད་ཀྱི་འདིར་འདྲེན་པ་སྐབས་ལ་བབ་པམ་ཡིན་པས་མ་དྲངས་སོ་ནོ།། ༈ དེ་
བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་གསང་བ་འདུས་པ་ལས། དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་གྱི་དཀྱིལ་འཁོར་བྱིན་གྱིས་རློབ་པ་ཞེས་བྱ་བའི་ལེའུ་ཞེས་བྱ་བ་ནི། སྐུ་དང་གསུང་དང་ཐུགས་
ཀྱི་གསང་བ་གསུམ་ལ་གཟིགས་ནས་སྐུ་དང་གསུང་གཉིས་ཐུགས་སུ་ཆུད་པར་ཏེ་རྡོ་རྗེ་གསུམ་མི་ཕྱེད་པར་སྦྱར་བར་མཛད་པས་ན་གསང་བ་འདུས་པ་སྟེ། རྒྱུད་དེ་ལས་ཏིང་ངེ་འཛིན་གྱི་དཀྱིལ་འཁོར་བྱིན་གྱིས་རློབ་པ་སྟེ་སྐྱེད་པ་གང་ཡིན་པ་དེ་ལ་མིང་
དེ་སྐད་ཅེས་བྱའོ། །ལེའུ་ཞེས་བྱ་བ་ནི་ལེའུའི་སྐད་དོད་པ་ཊ་ལའི་པ་ཊ་གོས་སམ་སྣམ་བུ་ལ་འཇུག་སྟེ། ཇི་ལྟར་ཏེ། དཔེར་ན་གོས་ཀྱིས་མཆུ་སྦྲང་སྟེ། སྦྲང་བུ་མཆུ་རིངས་ལ་སོགས་པའི་ཉེ་བར་འཚེ་བ་བཟློག་པ་དེ་བཞིན་དུ་རྒྱུད་ཀྱི་དོན་རིམ་པ་གཉིས་པོ་

འདིས་ཆགས་སོགས་ཉོན་མོངས་པ་དང་ཟག་བཅས་ཀྱི་དགེ་མི་དགེའི་ལས་དང་སྐྱེ་གནས་བཞིར་ཉིང་མཚམས་སྦྱོར་བའི་སྐྱེ་བའི་ཉེ་བར་འཚེ་བ་བཟློག་པས་ན་གོས་དང་འདྲ་བའི་ཕྱིར་ལེའུའོ། །ལ་ནི་ལཱ་ཏི་ནི་ལེན་པར་བྱེད་དོ་ཞེས་པ་སྟེ་ཉེར་
འཚེ་ཟློག་བྱེད་དེ་གཞུང་འདིས་བརྗོད་བྱར་ལེན་ཅིང་འཛིན་པར་བྱེད་པས་ན་དེ་སྟོན་པའི་གཞུང་གི་ཚོགས་ལ་ཡང་ལེའུ་ཞེས་བྱའོ། །༼འདིར་དཔེ་ཁ་ཅིག་ཏུ་དྲང་ངེས་ཀྱི་བཤད་པ་གཉིས་ཡོད་དེ། ཕྱིས་གཞན་གྱིས་བཅུག་པ་ཡིན་གསུང་བ་ནི་དེ་བཞིན་དུ་ཡིན་ནོ། ། 
༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་འགྲེལ་པ་ལས་ལེའུ་དང་པོ་མཐའ་དྲུག་གིས་བཤད་པའོ། ༼གཞུང་རྣམས་ལ་འཆད་ཚུལ་གཉིས་ཡོད་ཀྱང༌། ཚུལ་བཞིའི་བཤད་པ་མ་སྨོས་པ་ནི། བཤད་པ་དེ་མཐའ་དྲུག་གི་བཤད་པར་འདུ་བ་ལ་དགོངས་
ཏེ། ལེའུ་ལྷག་མ་ཐམས་ཅད་ལ་ཡང་དེ་བཞིན་དུ་ཤེས་པར་བྱའོ། །སྤྱིར་མཐའ་དྲུག་གིས་བཤད་ཅེས་པ་ལ་དྲུག་ཀ་ཚང་བ་མི་དགོས་ལ། ལེའུ་དང་པོ་ལ་མཐའ་དྲུག་གི་ལྔས་བཤད་པ་ཡོད་ཅིང༌། སྒྲ་ཇི་བཞིན་མ་ཡིན་པའི་བཤད་པ་གསལ་བར་མ་མཛད་ཀྱང༌། གླེང་གཞིའི་ཡི་གེ་རེ་རེས་སྐབས་ཀྱི་
དོན་དེ་རྣམས་སྟོན་པ་ལྟ་བུ་རྣམས་ལ་ནི་སྒྲ་ཇི་བཞིན་མ་ཡིན་པའི་དོན་ཚང་བས། མཐའ་དྲུག་ཀའི་བཤད་པ་ཡོད་དོ། །༽ལེ་དང་གི་འགྲེལ་པར་བཤད་པ་དེ་ལྟར་ལེའུ་དང་པོར་རིམ་གཉིས་ཀྱིས་ལུས་ཐམས་ཅད་བསྟན་ནས་ལེའུ་
འདིར་བསྐྱེད་རིམ་ཅུང་ཟད་སྟོན་ཀྱང་གཙོ་བོར་ལེ་དང་ལས་༼འགྱུར་རྙིང་ཕལ་མོ་ཆེ་དང་འགྲེལ་བཤད་ལས། ཐམས་ཅད་བསྐྱེད་ནས་ཞེས་དང༌། འགྱུར་རྙིང་འགའ་ཞིག་དང་འགྱུར་གསར་གཉིས་ལས། ཐམས་ཅད་བསྒྲུབས་ནས་ཞེས་དང༌། འགྱུར་རྙིང་རེ་རེ་ཙམ་ལས་ཐམས་ཅད་བསྟན་ནས་ཞེས་འབྱུང་བ་ནི་རྒྱ་

དཔེ་མི་འདྲ་བའི་ལུགས་སུ་སྣང་ནའང་ཕྱི་མ་དག་གོ། ༈ གསུངས་པའི་སྒྱུ་ལུས་དང༌། འོད་གསལ་དང་ཟུང་འཇུག་གི་བྱང་ཆུབ་ཀྱི་སེམས་ཀྱི་རྫོགས་པའི་རིམ་པ་གསལ་བར་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གཉིས་པ་བྱང་ཆུབ་ཀྱི་སེམས་
ཀྱི་ལེའུ་གསུངས་ཏེ། དེ་ནས་བཅོམ་ལྡན་འདས་ལ་ཕྱག་འཚལ་ནས་འདི་སྐད་ཅེས་གསོལ་ཏོ་ཞེས་བྱ་བར་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་བདག་པོ་ནི་རྡོ་རྗེ་འཆང་ཆེན་པོ་ཡིན་ལ། དེ་
ལ་འཁོར་གྱི་དེ་བཞིན་གཤེགས་པ་རྣམས་ཀྱིས་ཕྱི་ནང་གི་མཆོད་པ་དང་ཕྱག་བྱས་ནས་བཅོམ་ལྡན་འདས་ལ་གསོལ་བ་བཏབ་པ་སྟེ། གང་གིས་ན་བཅོམ་ལྡན་འདས་ཀྱིས་སོ། །གང་ན་དྲང་ངེས་ཀྱི་བླ་ན་མེད་པའི་བྱང་ཆུབ་ཀྱི་སེམས་བསྐྱེད་པའོ། །བཤད་དུ་
གསོལ་ཞེས་བྱ་བར་སྦྱར་རོ། །བྱང་ཆུབ་ཀྱི་སེམས་དེའི་ཁྱད་པར་བཞི་ལས་ངོ་བོའི་ཁྱད་པར་ནི་སྐུ་དང་གསུང་དང་ཐུགས་ཀྱི་རྡོ་རྗེ་གསུམ་དབྱེར་གྱི་མི་ཕྱེད་པའི་ངོ་བོ་ཉིད་དེ། དེ་ནི། །འོ་ན་འདི་ཡི་བྱང་ཆུབ་ཀྱི་སེམས་ལ་བསྐྱེད་རིམ་ཡང་ཡོད་ལ། རྡོ་རྗེ་གསུམ་
མི་ཕྱེད་པ་དངོས་ནི་རྫོགས་རིམ་ལ་གཞག་དགོས་པས་ཁྱད་པར་དང་པོ་མི་འཐད་དོ་སྙམ་ན་སྐྱོན་མེད་དེ། རྒྱུ་བསྐྱེད་རིམ་པའི་བྱང་ཆུབ་ཀྱི་སེམས་ལ་འབྲས་བུ་རྫོགས་རིམ་པའི་བྱང་ཆུབ་ཀྱི་སེམས་ཀྱི་མིང་གི་ཉེ་བར་གདགས་པ་ཡིན་པས་སོ། །མཆོག་གི་དོན་
ནོ་གོ། ཟབ་པའི་ཁྱད་པར་ནི་བྱ་བའི་རྒྱུད་དང༌༼འགྱུར་རྙིང་ཕལ་མོ་ཆེ་ལས། རྒྱུ་དང་འབྲས་བུ་ཞེས་འབྱུང་ཡང་། རེ་རེ་ཙམ་ལས་རྒྱུ་ལ་འབྲས་བུ་ཞེས་འབྱུང་བ་དག་ལ། འགྱུར་གསར་གཉིས་ལས་ཀྱང་དེ་ལྟར་འབྱུང་ངོ༌། །༼ལ་སོགས་པས་བསྡུས་པ་སྤྱོད་པ་རྣལ་འབྱོར་

གྱི་རྒྱུད་ལ་གནས་པའི་གདུལ་བྱ་རྣམས་ལ་མི་བསྟན་པས་དེ་བཞིན་གཤེགས་པ་ཀུན་གྱི་གསང་བའི་གནས་སོ་འོ། །གོང་ན་མེད་པའི་ཁྱད་པར་ནི་རྒྱུད་དེ་གསུམ་གྱི་གདུལ་བྱ་ལ་ཡང་གསང་དགོས་པ་དེ་ཉིད་ཀྱིས་ན་རྣལ་འབྱོར་བླ་ན་མེད་
པ་ཡི་འོ། །བྱེད་ལས་ཀྱི་ཁྱད་པར་ནི། ཐར་པ་དང་ཐམས་ཅད་མཁྱེན་པ་ཐོབ་པ་ལ་སྒྲིབ་པ་སྟེ། གེགས་བྱེད་པའི་སྒྲིབ་གཉིས་ཐམས་ཅད་ལས་ཚེ་འདི་ཉིད་ལ་རྣམ་པར་གྲོལ་བར་བྱེད་པས་ན་ལམ་གྱི་སྙིང་པོའོ།། ༈ དེ་ནས་བཅོམ་ལྡན་འདས་ཀྱིས། 
བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །ཞེས་བྱ་བར་སྦྱར་ཏེ། སེམས་ཀྱི་ཡོངས་སུ་རྟོག་པ་ཞེས་བྱ་བ་ལ་སོགས་པ་ལ་སེམས་ཀྱི་རྟོག་པ་ནི་གལ་ཏེ་བཅོམ་ལྡན་འདས་ཀྱིས་བདག་ཅག་རྣམས་ལ་འོད་གསལ་གྱིས་༼
བྱང་ཆུབ་ཀྱི་སེམས་བསྐྱེད་པ་བཤད་པར་དེ་བཞིན་གཤེགས་པ་རྣམས་ཀྱིས་གསོལ་བ་བཏབ་ཀྱང་། ལན་བྱང་སེམས་ལ་བཀའ་སྩལ་པ་ནི། འོག་གི་བྱང་ཆུབ་ཀྱི་སེམས་འདི་རྣམས་བྱང་སེམས་ཀྱིས་བསྐྱེད་དགོས་ཀྱི། དེ་བཞིན་གཤེགས་པས་གསར་དུ་མི་བསྐྱེད་པ་ལ་དགོངས་ནས་སོ། །
༼ཡོངས་སུ་དག་པར་བྱས་པའི་ཟུང་འཇུག་གི་ལྷའི་སྐུ་བསྐྱེད་པའི་ཕྱིར། བྱང་ཆུབ་ཆེན་པོའི་སེམས་བསྐྱེད་ཚུལ་གྱི་གདམས་ངག་བསྟན་པར་མཛད་ན། བསྟན་པ་དེས་ནི་སེམས་ཅན་གྱི་དོན་ཆེན་པོ་བྱེད་པར་འགྱུར་རོ་སྙམ་པ་སྟེ། དེ་ནི་སེམས་ཀྱིས་རྟོག་པ་
ཞེས་བྱ་བའི་ཚིག་གི་དོན་ཏོ་འོ། །དེ་བཞིན་གཤེགས་པ་རྣམས་ཀྱི་གསོལ་བ་བཏབ་པ་མཁྱེན་ཅིང་། བྱང་སེམས་རྣམས་ཀྱིས་དེ་ལྟ་བུའི་སེམས་ཀྱི་ཡོངས་སུ་རྟོག་པ་ཡང་ཐུགས་ཀྱིས་མཁྱེན་ནས་འདི་སྐད་ཅེས་བཀའ་སྩལ་པ་སྟེ། སྒྲ་ཇི་བཞིན་པའོ། །

༈ བྱང་སེམས་ཁྱེད་རྣམས་ཀྱིས་ཞེས་བྱ་བ་ལ་སོགས་པ་ལ། སེམས་ལུས་ལྟ་བུ་དང་ཞེས་བྱ་བ་ནི་རང་གི་སེམས་སྐུ་རྡོ་རྗེའི་ལྟ་བུ་སྟེ། རྣམ་པར་སྐྱེད་ཅིག་པའོ་རོ། །ལུས་སེམས་ལྟ་བུ་དང་ཞེས་བྱ་བ་ནི་རང་གི་ལུས་ཐུགས་རྡོ་རྗེའི་ལྟ་བུ་སྟེ་རྣམ་
པར་སྐྱེད་ཅིག་པའོ་རོ། །༼བ་ནི་སེམས་སྐྱེད་པ་པོ་སྟེ་རིམ་གཉིས་ཀྱི་སེམས་སྐྱེད་པ་པོ་གཉིས་དང་སྦྱར་རོ། །༽སེམས་ཚིག་ཏུ་བརྗོད་པ་ལྟ་བུར་ཞེས་བྱ་བ་ནི་ཚིག་ཏུ་བརྗོད་པ་ནི་ངག་ཏུ་སྨྲ་བ་སྟེ་དེ་ཡིན་ལ་དེ་ཡང་སྐབས་འདིར་གསུང་རྡོ་རྗེར་བྱ་དགོས་པ་དེས་ན་རང་གི་
སེམས་གསུང་རྡོ་རྗེའི་ལྟ་བུ་སྟེ་རྣམ་པར་བསྐྱེད་པར་བྱ་བའི་དོན་ཏོ། །༼ལྟ་བུ་དང་རྣམ་པ་ནི་སྐད་དོད་ཀྱི་སྟེང་ནས་གཉིས་ཀ་ལ་བསྒྱུར་དུ་རུང་ཡང༌། འདི་འདྲའི་སྐབས་སུ་རྣམ་པ་ལ་བྱའོ། །ལུས་ངག་ཡིད་གསུམ་རིམ་པ་བཞིན་དུ་རྡོ་རྗེ་གསུམ་དུ་བསྐྱེད་པ་ལ་དོགས་པ་ཆུང་ཞིང༌། ཐོབ་
བྱའི་ལུས་དང་ངག་གི་རྡོ་རྗེ་ཡང་གཞི་དུས་བཞིན་བེམ་པོ་ཡིན་ནམ་སྙམ་པ་བཟློག་པའི་ཕྱིར་དུ། སེམས་ཉིད་སྐུ་དང་གསུང་རྡོ་རྗེར་བསྐྱེད་པར་གསུངས་ལ།  སེམས་ཐུགས་རྡོ་རྗེར་བསྐྱེད་དུ་མི་རུང་ངམ་སྙམ་པ་ཤས་ཆུང་ཞིང༌། ལུས་ཐུགས་རྡོ་རྗེར་བསྐྱེད་དུ་མི་རུང་ངམ་སྙམ་པ་མང་བས། ལུས་ཐུགས་
རྡོ་རྗེར་བསྐྱེད་པར་གསུངས་ལ། དེས་ངག་ཐུགས་རྡོ་རྗེར་བསྐྱེད་པ་ཡང་ཤེས་པར་བྱའོ། །དེ་རྣམས་ནི་སྐྱེད་ཅིག་ཅེས་པ་ཚིག་སྔ་མ་གསུམ་པོ་རེ་རེའི་མཐར་སྦྱར་བའི་བཤད་པ་སྟེ། བསྐྱེད་རིམ་ལ་སྦྱར་ན་སྐུ་གསུང་ཐུགས་སོ་སོར་བྱིན་གྱིས་བརླབ་པའོ། །༽ཡང་སྐྱེད་ཅིག་ཅེས་བྱ་བ་སོ་སོར་
མ་ཕྱེ་བར་ཐུན་མོང་དུ་བཤད་པ་ནི་རྡོ་རྗེ་གསུམ་མི་ཕྱེད་པའི་ངོ་བོ་ཉིད་ཀྱིས་བྱང་ཆུབ་ཀྱི་སེམས་རྡོ་རྗེ་འཆང་དུ་སྐྱེད་ཅིག་པ་སྟེ་སྐུ་གསུང་ཐུགས་ཐུན་མོང་དུ་བྱིན་གྱིས་བརླབ་པའོ། །༼འགྱུར་རྙིང་འགའ་ཞིག་དང་འགྱུར་གསར་གཉིས་ལས། སྐྱེད་ཅིག་ཅེས་པ་སྔོན་དུ་

བླངས་ནས། དེ་ཇི་ལྟ་བུ་དང༌། འདིར་གསུངས་པ་གཉིས་བཀོད་པའི་འོག་ཏུ་སེམས་ལུས་ལྟ་བུ་ཞེས་སོགས་འབྱུང་བ་གཅིག་དང༌། དཀྱུས་ན་ཡོད་པ་བཞིན་འབྱུང་བ་གཉིས་སྣང་བ་ནི། རྒྱ་དཔེ་ལ་མི་འདྲ་བ་ཡོད་པའི་ལུགས་སུ་སྣང་ནའང་ཕྱི་མ་དག་སྟེ། རྡོ་རྗེ་
གསུམ་མི་ཕྱེད་པར་སྐྱེད་ཚུལ་འོག་ཏུ་གསལ་བ་ལྟར་གོང་དུ་མི་འབྱུང་བའི་ཕྱིར་རོ། །༼དེ་ཇི་ལྟ་བུར་ཞེ་ན། འདིར་གསུངས་པ། དེ་ནས་ཞེས་བྱ་བ་ལ་སོགས་པ་ལ་སྐུ་དང་གསུང་དང་ཐུགས་རྡོ་རྗེ་རྣམས་ཀྱི་ངོ་བོར་སོ་སོ་དང་ཐུན་མོང་དུ་བྱིན་གྱིས་རློབ་པ་ན། རང་དེ་རྣམས་སུ་བསྐྱེད་
པ་ནི་ནམ་མཁའ་ལྟ་བུ་སྟེ་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་ཀྱི་ངོ་བོ་ཉིད་དུ་བློས་ཡང་དག་པར་སྦྱར་ཞིང་ཐུན་མོང་དུ་བྱིན་གྱིས་རློབ་པ་ན་རྡོ་རྗེ་གསུམ་དབྱེར་མེད་པའི་གཅིག་ཏུ་བྱས་ནས་ཞེས་པ་སྟེ། དྲང་བའི་དོན་ཏོ།། ༈ ཁྱེད་ཀྱིས་སྐྱེད་ཅིག་
པ་ནི་ཡིད་ཀྱིས་རང་བཞིན་གྱིས་སྒྱུ་མའི་ལུས་སྐྱེད་ཅིག་པའོ། །ལུས་དེ་ཇི་ལྟ་བུར་བསྐྱེད་པར་བྱ་ཞེ་ན་སེམས་ལུས་ལྟ་བུ་དང་ཞེས་བྱ་བ་གསུངས་པའི་སེམས་ནི་ཏེ། སེམས་དབེན་གྱི་སེམས་གསུམ་པོ་ཡིན་ལ། དེ་ཡང་རང་གི་བཞོན་པའི་ཁམས་
ཕྲ་བ་རླུང་དང་ལྷན་གཅིག་ཏུ་སྟེ། དེ་གཉིས་ཚོགས་པ་ལས་ལོངས་སྤྱོད་རྫོགས་པའི་སྐུའི་ལྟ་བུ་སྟེ། རྣམ་པར་སྐྱེད་ཅིག་པའོ། །དེ་འདྲ་བའི་ལུས་གང་བསྐྱེད་པ་དེ་ནི་སེམས་ཉིད་དང་ངོ་བོ་གཅིག་པ་ཉིད་ཡིན་པས་ནོ། །ལུས་སེམས་ལྟ་བུ་ཞེས་པ། 
ནི་སེམས་ཉིད་ལས་གཞན་ན་སྟེ། ངོ་བོ་ཐ་དད་པར་སྒྱུ་མའི་ལུས་༼་འགྱུར་གསར་ལས། ལོངས་སྤྱོད་རྫོགས་པའི་སྐུའི་རྣམ་པར་རོ། །ལུས་བསྒྲུབས་པ་གང་ཡིན་པ་དེ་ནི་སེམས་ཉིད་ཡིན་པས་སེམས་ལས་གཞན་ནི་ཅི་ཡང་ཡོད་པ་མ་ཡིན་ཏེ། ཞེས་ལུས་སེམས་ལྟ་བུ་ནི་མེད་པར་

འབྱུང་བ་ནི། ལུས་བསྐྱེད་པ་ཞེས་སོགས་ཀྱིས་གཞུང་དེའི་དོན་བསྟན་ཟིན་འདུག་པས་དེ་ལྟར་དུ་བདེའོ། །༽ཅི་ཡང་མེད་དོ་པས་སོ། །སེམས་ཚིག་ཏུ་བརྗོད་པ་ལྟ་བུར་སྐྱེད་ཅིག་ཅེས་བྱ་བ་ནི། རིམ་ལྔ་ལས། སྒྱུ་མ་ལྟ་བུའི་ཏིང་འཛིན་གནས། །ཐམས་ཅད་དེ་དང་འདྲ་བར་
མཐོང་། །ཞེས་གསུངས་པའི་ཚུལ་དུ་ཁམས་གསུམ་པའི་སེམས་ཅན་ཞེས་ཚིག་ཏུ་བརྗོད་པ་གང་ཡིན་པ་དེ་དང༌། སྟེ་ནི་སྒྱུ་མ་༼དེས་ནི་སྒྱུ་མའི་སྐུ་བེམ་པོ་ཡིན་པ་འགོག་གོ། ༼ལྟ་བུ་དེའི་ངོ་བོར་རང་གི་སེམས་ཉིད་སྐྱེད་ཅིག་པ་སྟེ། དེར་བྱས་ནས་དེ་བཞིན་
དུ་བལྟ་བར་བྱའོ། །སྐུ་དང་ཞེས་བྱ་བ་ལ་སོགས་པ་ལ། དེ་ལྟར་བསྐྱེད་པའི་སྐུ་༼འགྱུར་གསར་ལས། ཚིག་ཏུ་བརྗོད་པ་གང་ཡིན་པ་དེ་ནི་ངོ་བོ་དེར་ཞེས་འབྱུང་བ་ལྟར་བདེའོ། །༽དང་གསུང་དང་ཐུགས་གསུམ་མི་ཕྱེད་པའི་སྒྱུ་མའི་སྐུ་ནི་ནམ་མཁའ་ལྟ་བུར་ཞེས་
བྱ་བ། ནམ་མཁའི་རྣམ་པའི་ངོ་བོ་ཉིད་ཀྱིས་མཚོན་པའི་འོད་གསལ་བར་ཡང་དག་པར་སྦྱར་ཞིང་གཅིག་ཏུ་བྱས་ཞེས་པ་ནི་བསམ་གཏན་གཉིས་ཀྱིས་འོད་གསལ་དུ་བཅུག་སྟེ་དག་པར་བྱས་ནས། །རྡོ་རྗེ་འཆང་ཆེན་པོ་ཟུང་འཇུག་གི་སྐུར་བདག་ཉིད་བསྐྱེད་
པར་བྱ་བ་སྟེ། ༼སྐབས་འདིར་ཟུང་འཇུག་གི་སྐུ་བསྐྱེད་པ་རྒྱུད་ན་མི་གསལ་ཡང༌། ནས་ཞེས་པའི་ཚིག་གི་ནུས་པས་ཤུགས་ལ་འཕེན་ཏེ། འདིར་དེ་མ་བསྟན་ན་འདི་ལ་ཆེད་བརྗོད་བྱས་པའི་སྐབས་སུ་སྐྱེ་བ་འདི་ནི་ཞེས་པའི་ཚིག་མི་འཐད་པས་སོ། །དེས་ན་ནས་ཀྱི་དོན་དེ་མ་ཐག་ཏུ་ཆེད་བརྗོད་བྱེད་པ་
ལ་མི་བྱའོ། །༽དཔལ་རྡོ་རྗེ་འཕྲེང་བ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས་ཀྱང་༼ནི་སྔར་གྱི་དེ་རྣམས་འགྲེལ་པས་བཤད་པར་མ་ཟད་ཅེས་པའོ། །༽སྣོད་བཅུད་ཀུན་གྱི་སྙིང་པོར་གྱུར་པ་སྟེ། མཐར་གཏུགས་པའི་རྩ་བ་ནི་སེམས་ཅན་རང་གི་

སྲོག་སྟེ་རླུང་དང་དེའི་བཞོན་པ་ཅན་གྱི་སེམས་ལས། འདོད་པ་ལ་སོགས་པའི་ཁམས་གསུམ་ན་ནི་གཞན་ཏེ་ངོ་བོ་ཐ་དད་པར་གྱུར་པ་མེད་དེ། །སྒྱུ་མ་རྩ་བ་སེམས་དང་རླུང་གིས་ཁམས་གསུམ་པའི། །སེམས་ཅན་རྣམས་སྤྲུལ་
ལོ་ཞེས་པས་ནི། སྤྱིར་བཤད་ཀྱང༌། དེའི་ཁོང་ནས་རྣལ་འབྱོར་༼ཅེས་པས་སེམས་ཅན་གྱི་རྩ་བ་མཐར་གཏུགས་ན་ཤིན་ཏུ་ཕྲ་བའི་རླུང་སེམས་ཙམ་དུ་བསྟན་ཏེ། སེམས་ལུས་ལྟ་བུ་ཞེས་པའི་སེམས་དང་ལུས་སེམས་ལྟ་བུ་ཞེས་པའི་བཤད་པའི་ཁུངས་སོ། །༽པས་རླུང་སེམས་ལས་སྒྱུ་མའི་
ལུས་སྤྲུལ་པའི་ཁུངས་སུ་ཡང་འགྱུར་རོ། །དེ་ལྟ་བུའི་སྒྱུ་ལུས་པའི་རྣལ་འབྱོར་པ་དེས་སེམས་ཅན་ཐམས་ཅད་སྒྱུ་མའི་སེམས་ཅན་དང༌། རྨི་ལམ་རྨི་བའི་དུས་ཀྱི་སེམས་ཅན་བཞིན་དུ་བལྟ། །བར་བྱའོ། །ཞེས་པ་ནི་སེམས་ཚིག་ཏུ་བརྗོད་པ་ཞེས་བཤད་པའི་ཁུངས་སོ། །ཁམས་གསུམ་
པའི་སེམས་ཀྱི་བདག་ཉིད་ཅེས་སྤྱིར་བསྟན་པ་ནི་སེམས་ཅན་སོ་སོའི་ཕྲ་བའི་རླུང་སེམས་ཡིན་ལ། འདི་ནི་དེའི་ནང་ནས་རྣལ་འབྱོར་པས་རང་གི་བདག་ཉིད་དུ་གྱུར་པའི་ཕྲ་བའི་རླུང་སེམས་ལས་བསྒྲུབས་པའི་སྒྱུ་མའི་སྐུའོ། །སྐུ་དེ་དེ་བཞིན་ཉིད། །འོད་གསལ་དང་གཅིག་ཏུ་བྱས་པ་ནི་སྒྱུ་མའི་
སྐུ་འོད་གསལ་དུ་བྱས་པའི་ཁུངས་སོ། །འོད་གསལ་དེ་ལས་ཆུ་ལས་ཉ་ལྡང་བ་བཞིན་དུ་མྱུར་བར་ཏེ། ཡུད་ཙམ་གྱིས་བཞེངས་པའི་ཟུང་འཇུག་གི་སྐུ་མཐོང་བ་ནི། །བདག་བྱིན་གྱིས་བརླབ་པ་དང་སྒྱུ་མའི་སྐུ་གང་དུ་ཐིམ་པ་དང་སྐྱེ་བའི་གནས་དེ་བཞིན་ཉིད། །འོད་གསལ་
གྱི་ཡེ་ཤེས་གཉིས་ནི་ཟུང་འཇུག་སྟེ། དེས་མཆོག་གི་དངོས་གྲུབ་མྱུར་བར་ཏེ། ཚེ་འདི་ཉིད་དུ་འཐོབ་པར་འགྱུར། ཞེས་གསུངས་པ་ནི་ཟུང་འཇུག་གི་ཁུངས་ཏེ། ངེས་པའི་དོན་ཏོ།། ༈ བྱང་ཆུབ་སེམས་དཔའ་རྣམས་ཀྱི་ཐུགས་ཤིན་ཏུ་རངས་པའི་ཆེད་

བརྗོད་མཛད་པ་ནི། ཨེ་མའོ་ཞེས་བྱ་བ་ལ་སོགས་པ་ལ། ཀུན་ཏུ་བཟང་པོ་ནི་དེ་བཞིན་གཤེགས་པའི་སྐུ་དང་གསུང་དང་ཐུགས་རྡོ་རྗེ་ཅན་རྡོ་རྗེ་འཆང་ཆེན་པོ་སྟེ། དེའི་བྱང་ཆུབ་ཀྱི་སེམས་སྒྱུ་ལུས་དང་འོད་ཟུང་གསུམ་རབ་ཏུ་བསྟན་པ་ནི་ཨེ་མའོ་སྟེ་ངོ་མཚར་
ཆེའོ་ཞེས་པའོ། །རྒྱུ་མཚན་གང་གིས་ངོ་མཚར་ཆེ་ཤེ་ན། སྐྱེ་བ་མེད་པའི་ཚུལ་གྱིས་སུ་ཞེས་བྱ་བ་སྟེ། སྐྱེ་བ་མེད་པ་ནི་དོན་དམ་པའི་བདེན་པའོ། །དོན་དམ་དེར་ཡིད་ཀྱི་རང་བཞིན་གྱི་སྒྱུ་མའི་ལུས་ཀྱིས་འཇུག་པ་སྟེ་ཞུགས་པ་ནི་སྐྱེ་བ་མེད་
པའི་ཚུལ་གྱིས་སུ་ཞེས་པ་ནི་ཏེ། ཚུལ་དེས་ཞེས་པའི་དོན་ནོ། །སྐྱེ་བ་ཞེས་བྱ་བ་ནི་འོད་གསལ་བར་ཞུགས་པའི་རླུང་སེམས་ཙམ་ལས་ཡོངས་སུ་དག་པའི་ཟུང་འཇུག་གི་ལྷའི་སྐུ་འཛིན་པའི་མཚན་ཉིད་དུ་བཞེངས་པ་འདི་ནི། སྐྱེ་བ་ཡིན་པར་རྡོ་རྗེ་
འཆང་གང་གིས་རབ་ཏུ་བསྒྲགས་ཤིང་བརྗོད་པའོ་ཞེས་པ་སྟེ། དགོངས་པ་མ་ཡིན་པའོ།། ༈ དེ་བཞིན་གཤེགས་པ་དྲུག་པོ་རྣམས་ཀྱི་ཇི་ལྟར་རང་རང་གི་བྱང་ཆུབ་ཀྱི་སེམས་ཀྱི་ཚིགས་སུ་བཅད་པ་འོག་ནས་འབྱུང་བ་རྣམས་ཀྱིས། སྔར་
བཤད་པའི་འོད་ཟུང་གི་ཏིང་ངེ་འཛིན་འདི་ཉིད་ཇི་ལྟ་བར་སྟོན་པར་མཛད་དེ། འབྲས་བུའི་དེ་བཞིན་གཤེགས་པ་ཐམས་ཅད་ཀྱི་མངོན་པར་ཏེ། མངོན་དུ་ཕྱོགས་པར་རྫོགས་པར་ཏེ། ཡང་དག་པར་བྱང་ཆུབ་པ་སྟེ། ཐུགས་སུ་ཆུད་པ་ནི་བདེན་པ་གཉིས་
ནི་ཀུན་རྫོབ་སྒྱུ་མའི་སྐུ་དང་དོན་དམ་བདེན་པ་དང་རོ་གཅིག་པའི་ཡེ་ཤེས་སོ། །གཉིས་སུ་མེད་པ་སྟེ། ཡ་སོ་སོར་མ་བྲལ་བར་ངོ་བོ་གཅིག་ཏུ་སྦྱོར་བའི་མི་སློབ་པའི་ཟུང་འཇུག་གི་མཚན་ཉིད་དོ། །དེའི་ཚུལ་ནི་༼ཚུལ་གྱི་སྐད་དོད་ན་ཡ་ལ། ནཱི་ཡ་ཞེས་པའི་ངེས་ཚིག་

གིས་བཤད་ན་འདྲེན་པ་དང་འཁྲིད་པར་འགྱུར་བས་མངོན་དུ་བྱ་བའི་གནས་སུ་འཁྲིད་པའི་ཐབས་སོ། །༽དེ་མངོན་སུམ་དུ་བྱ་བའི་ཐབས་ཚུལ་བཞིས་འཆད་པའི་དོན་རྣམས་སོ། །བཞི་པོ་དེ་ཉིད་ནི་རྡོ་རྗེ་ལྟར་རང་རང་གི་སྐབས་ཀྱི་མི་མཐུན་ཕྱོགས་ཀྱིས་
མི་ཕྱེད་པས་ན་རྡོ་རྗེ་སྟེ། དེའི་སྟེ། དོན་དེ་རྣམས་འཆད་པ་ལ་ཐུགས་རྩེ་གཅིག་ཏུ་མཛད་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱ་སྟེ། དགོངས་པ་མ་ཡིན་པའོ།། ༈ བརྟན་པ་སྣོད་དང་གཡོ་བ་བཅུད་ཀྱི་འི་དངོས་པོ་ལ་དེ་ཁོ་ན་ཉིད་ལ་
དཔྱོད་པའི་རིགས་པས་དཔྱད་པ་ན། གཞི་དེ་དག་གང་ཡང་རིགས་ཤེས་ཀྱིས་མ་རྙེད་པ་ན་སྣོད་བཅུད་དེ་ཐམས་ཅད་ཀྱི་ངོ་བོ་ཉིད་དེ་ནི་ཅུང་ཟད་ཀྱང་༼རྡོ་རྗེ་དང་ཏིང་ངེ་འཛིན་གྱི་དོན་ནི་འདི་འདྲའི་རིགས་གཞན་དམིགས་བསལ་མ་བྱུང་བ་རྣམས་ལའང་དེ་བཞིན་དུ་ཤེས་པར་བྱའོ། །༽མེད་
པར་མཐོང་ནས་དེ་ཁོ་ན་ཉིད་སྒོམ་པ་ཡིན་ན་ནི། དེ་ཁོ་ན་ཉིད་སྒོམ་པ་མེད་པ་སྟེ་མ་ཡིན་ཏེ། དེ་ལྟར་ན་ནི་བསྒོམ་པར་བྱ་བ་ཅུང་ཟད་ཀྱང་མེད་པར་འགྱུར་བའི་ཕྱིར་རོ། །བསྒོམ་པར་བྱ་བ་སྒོམ་པ་མིན་ཞེས་བྱ་བ་ནི། གང་ཡང་རང་བཞིན་གྱིས་གྲུབ་པ་ཅུང་ཟད་ཀྱང་
མེད་ན། བསྒོམ་བྱ་སྒོམ་བྱེད་སོགས་ཀྱི་བྱ་བྱེད་མི་འཐད་པར་མཐོང་སྟེ། རང་བཞིན་གྱིས་གྲུབ་པའི་དོན་ཡོད་པར་བཟུང་ནས་དེ་ཁོ་ན་ཉིད་སྒོམ་པར་འདོད་པའི་སྒོམ་དེ་ཡང་དེ་ཁོ་ན་ཉིད་སྒོམ་པ་མ་ཡིན་ཏེ། དེའི་རྒྱུ་མཚན་ནི་ཆོས་རྣམས་ངོ་བོ་ཉིད་ཀྱིས་གྲུབ་ན་བསྒོམ་པར་བྱ་བ་
སོགས་ཀྱི་བྱ་བྱེད་དང་བྲལ་བར་འགྱུར་བས་རྩ་ཤེ་ལས། ལམ་ལ་རང་བཞིན་ཡོད་ན་ནི། །སྒོམ་པ་འཐད་པར་མི་འགྱུར་རོ། །ཞེས་གསུངས་པ་ལྟར་ལམ་རང་བཞིན་གྱིས་གྲུབ་ན་བསྒོམ་པ་ཡོད་པ་མ་ཡིན་པས་སོ། །༼དེ་གཉིས་ནི་འདོད་མཁན་དངོས་སུ་ཡོད་པ་འགོག་པའོ། །༽དེ་ལྟར་

ཞེས་པ་ནི་དངོས་པོ་མེད་པ་དང་དངོས་པོ་རང་བཞིན་གྱིས་གྲུབ་པ་ཡོད་པར་འདོད་པའི་དོན་གཉིས་ཀ་དང་ལྡན་པ་སྟེ། ཚོགས་པ་གང་ཡིན་པ་དེ་འདྲ་བའི་དོན་ནི་དངོས་པོ་སྟེ་ངོ་བོ་ཉིད་གཏན་མེད་པ་ཉིད་དེ། ཕྱོགས་གཉི་གའི་གཅིག་ཡིན་པ་དང༌གཅིག་ཤོས་
ཡིན་པ་འགལ་བའི་ཕྱིར་རོ། །འདི་ནི་དངོས་སུ་འདོད་མཁན་མེད་ཀྱང་ལོག་རྟོག་གི་མཐའ་བཅད་ནས་འགོག་པའོ། །གཉིས་ཡིན་གྱི་ཕུང་གསུམ་བཀག་པ་དེས་ནི། གཉིས་མ་ཡིན་གྱི་ཕུང་གསུམ་འགོག་པ་ཡང་གོ་བར་ནུས་པས་དངོས་སུ་མ་གསུངས་སོ་ལོ། །ཆོས་ཐམས་ཅད་སྔར་བཤད་པའི་མཐའ་
བཞི་དང་བྲལ་བ་དེ་བས་ན་གང་བསྒོམ་པར་བྱ་བ་དང༌། གང་གིས་སྒོམ་པ་པོ་དང༌ཇི་ལྟར་བསྒོམ་པ་གསུམ་རང་བཞིན་གྱིས་གྲུབ་པ་དམིགས་སུ་མེད་པ་སྟེ། རྐང་པ་བཞི་པོའི་དངོས་ཀྱི་དོན་ཚིག་གི་ནུས་པས་གང་ཐོན་པ་བཤད་པའི་ཡི་གེའི་དོན་ཏོ།། ༈ སྟེང་
འོག་དང་ལ་སོགས་པས་བསྡུས་པ་ཕྱོགས་བཞིའི་ཆ་དྲུག་དང་ཤེས་པ་རྣམས་ལ་ནི་རང་གི་སྔ་ཕྱི་བར་གསུམ་གྱི་ཆ་དང་འདུས་མ་བྱས། གཞན་ལ་ཡང་ཡུལ་དུས་དང་འབྲེལ་བའི་ཆ་དུ་མའི་དབྱེ་བས་འབྱེད་ནུས་ལ། དེའི་ཚེ་དེ་རྣམས་བདེན་ན་རང་རང་གི་ཆ་རྣམས་དང་ཆ་ཅན་གཉིས། བདེན་པའི་ངོ་
བོ་གཅིག་དང་ཐ་དད་གང་རུང་ལས་མི་འདའ་བ་དང༌། བདེན་པའི་གཅིག་ཏུ་གྲུབ་ན་ཐ་དད་ཡེ་མེད་པའི་གཅིག་ཏུ་འགྱུར་བ་དང༌། བདེན་པའི་ཐ་དད་ཡིན་ན་འབྲེལ་མེད་དུ་འགྱུར་བའི་རིགས་པས་ཆོས་ཐམས་ཅད་ལ་བདེན་གྲུབ་རྣམ་པར་བསལ་ནས། དེ་ནས་འདུས་བྱས་དང་འདུས་མ་
བྱས་ཀྱི་ཆོས་གཞན་རྣམས་ནི་མི་བདེན་ཀྱང་དེ་རྣམས་བདེན་པས་སྟོང་པའི་སྟོང་པ་ནི་བདེན་པའོ་ཞེས་ཀྱང་སྒོམ་པ་ཡང་དེ་ཁོ་ན་ཉིད་སྒོམ་པ་ནི་མེད་པ་སྟེ། མ་ཡིན་ཏེ་དེ། དེ་ནི་སྟོང་པ་ཉིད་ལ་བདེན་པར་མངོན་པར་ཞེན་པའི་ལྟ་བ་ཡིན་པའི་

ཕྱིར་ན་གསོར་མི་རུང་བའི་ལྟ་བར་གསུངས་པའི་ཕྱིར་རོ། །རྒྱུ་འབྲས་ཀྱི་མཚན་མ་ལ་བདེན་པར་ཞེན་པ་བཟློག་པར་བྱ་བའི་ཕྱིར་བསྒོམ་པར་བྱ་བ་སྒོམ་པ་མིན། ཞེས་བྱ་བ་གསུངས་ཏེ། གང་ཡང་རྒྱུ་དང་འབྲས་བུའི་རྣམ་པ་
ལ་བདེན་པར་མངོན་པར་ཞེན་ནས་སྒོམ་ན། དེ་ཉིད་ཀྱང་རིགས་པ་མ་ཡིན་ཏེ། རྒྱུ་དང་འབྲས་བུ་གཉིས་བསྐྱེད་བྱ་སྐྱེད་བྱེད་གཉིས་སུ་བདེན་པར་མེད་པའི་ཕྱིར་རོ། །འབྲས་བུ་བདེན་པར་བཟུང་ནས་སྨོན་པ་བཟློག་པའི་ཕྱིར་དེ་ལྟར་དངོས་པོ་ཞེས་བྱ་བ་ལ་
སོགས་པ་གསུངས་ཏེ། ཇི་ལྟར་དུ་སྨོན་ཞེ་ན་སྔར་བཤད་པ་དེ་ལྟར་སེམས་ཀྱིས་བཏགས་པ་ཙམ་ལས་ཕྱི་རོལ་གྱི་སྟེ། དེ་ལས་གཞན་དུ་རང་གི་ངོ་བོ་ཉིད་ཀྱིས་གྲུབ་པའི་རྣམ་པར་བཟུང་བའི་སྨོན་པའི་འབྲས་བུ་དེ་ཡང་མེད་དེ། སྨོན་ལམ་དང་ལ་སོགས་
པས་བསྡུས་པ་གང་ལ་དང་གང་གིས་སྨོན་པ་རྣམས་འི་ཉེ་བར་དམིགས་པ་སྟེ། བདེན་པར་གྲུབ་པ་མེད་པའི་ཕྱིར་རོ། །བདེན་གྲུབ་ཀྱི་སྨོན་ཡུལ་མེད་པ་དེ་བས་ན་སེམས་ཀྱིས་བཏགས་པ་ཙམ་ལས་ཕྱི་རོལ་གྱི་སྟེ། གཞན་དུ་གྱུར་པའི་དངོས་པོ་ལྟ་བུར་
སྒོམ་པ་དམིགས་སུ་མེད་ཅིང་སྟེ་ཡོད་པ་མ་ཡིན་ཏེ། སེམས་ཀྱིས་བཏགས་པ་ཙམ་གྱི་རང་བཞིན་ཡིན་པའི་ཕྱིར་རོ། །སྟོང་ཉིད་ཀྱི་ལྟ་བ་འདི་ནི་ཕར་ཕྱིན་དང་སྔགས་གཉིས་དང༌། སྔགས་ཀྱིའང་གོང་འོག་གཉིས་དང༌། གོང་མའི་ཡང་རིམ་པ་གཉིས་ཀའི་
སྤྱིའི་དོན་ནོ།། ༈ དངོས་པོ་མེད་པ་ནི་དེ་ལྟར་སྔར་བཤད་པའི་སྟོང་ཉིད་རྟོགས་པའི་ལྟ་བ་དང༌། སེམས་དབེན་འདྲེན་ཐབས་ཕྱི་ནང་གཉིས་ཀྱི་སྲོག་རྩོལ་ལ་བརྟེན་ནས་དྲངས་པའི་བདེ་བ་ཆེན་པོ་གཉིས་ཀྱིས་བདེ་སྟོང་སྦྱར་ཏེ་སྒོམ་པ་ཙམ་ཞིག་བྱས་ན། རྫོགས་རིམ་གྱི་

གཙོ་བོ་ནི་དེ་ཙམ་དུ་ཟད་དམ་སྙམ་པ་མང་བས། དེ་ཙམ་གྱིས་མི་ཆོག་པར། དངོས་པོ་མེད་པ་ཞེས་པའི་རྐང་པ་གཅིག་གིས་སྟོན་པ་ནི། འཆད་པར་འགྱུར་བ་ལྟར། ཕུང་པོ་ཁམས་དང་སྐྱེ་མཆེད་དབང་སོགས་རྣམས། །ཤེས་པ་གཉིས་པོ་དེ་འདིར་རབ་འདུས་པས། །སྟོང་ཆེན་གྱུར་པས། ཞེས་གཉིད་ཀྱི་སྟོང་པ་
གསུམ་གྱི་སྐབས་སུ་ཕུང་སོགས་ཀྱི་སྣང་བ་ཐིམ་པར་བཤད་པ་ལྟར། སད་དུས་ཀྱི་སྲོག་དྷུ་ཏཱིར་ཚུད་ནས་ཐིམ་པ་ལ་ཡང་ཁྱད་པར་མེད་པས། གང་ཞིག་ཕུང་པོ་ལ་སོགས་པའི་སྣང་བ་དེ་རྣམས་ནི་སེམས་དམིགས་འདྲེན་ཐབས་ཀྱི་སྲོག་དྷུ་ཏཱིར་བཙུད་ནས་ཐིམ་པ་ན་དངོས་པོ་
མེད་པ་སྟེ་ཐིམ་པའི། བསྒོམ་པར་བྱ་བར་གྱུར་པའི་སེམས་དམིགས་ཀྱི་བདེ་སྟོང་གཉིས་སྦྱར་བ་དེ་ཙམ་ཞིག་བསྒོམ་པར་བྱ་བ་འདོད་པ་གང་ཡིན་པ་དེ་ནི། བསྒོམ་པའི་དངོས་པོར་མེད་དེ། དེ་ཙམ་ལ་ནི་ཡེ་ཤེས་ཀྱི་སྐུས་ཐ་མལ་པའི་ང་རྒྱལ་རྣམ་པར་མ་
དག་པ་སྟེ། དག་པར་བྱས་པ་མེད་པའི་ཕྱིར་དང༌། སྒྱུ་མའི་འཇའ་ལུས་ཀྱི་སྐུ་བརྟག་ཏུ་སྟེ། བཞག་ཏུ་མེད་པ་ཡིན་པའི་ཕྱིར་རོ། །༼རྒྱུ་མཚན་ཕྱི་མ་ལ་འགྱུར་རྙིང་ལས། བ་ཡིག་སྔོན་འཇུག་ཡོད་མེད་གཉིས་འབྱུང་བ་ལ། གླན་སྡོག་ལ་སོགས་པས་ཡོད་པའི་ལུགས་དང༌། འགྲེལ་
བཤད་ལས་ཡོད་མེད་གཉིས་ཀའི་ཕྱོགས་བཤད་ཀྱང་ཡོད་པ་ལེགས་སོ། །དེས་ནི་བདེ་སྟོང་སྦྱོར་བའི་སྟོང་ཕྱོགས་ཀྱི་རྫོགས་རིམ་གྱིས་མི་ཆོག་པར་རྫོགས་རིམ་ཁྱད་པར་ཅན་སྣང་ཕྱོགས་སྒྱུ་ལུས་ཀྱི་རྫོགས་རིམ་ཡང་སྒོམ་དགོས་པར་བསྟན་ཏོ། །༽དེ་ལྟར་ན་སྔ་མའི་སྟེང་དུ་སྒྱུ་ལུས་ཙམ་ཞིག་ལ་
གོམས་པར་བྱས་པས་ཆོག་གམ་སྙམ་ན་སྔ་མའི་སྟེང་དུ་ཀུན་རྫོབ་ཀྱི་བདེན་པ་སྒྱུ་ལུས་ཙམ་ཞིག་ལ་སློབ་པ་བཟློག་པར་བྱ་བའི་ཕྱིར། བསྒོམ་པར་བྱ་བ་སྒོམ་པ་མིན་ཞེས་བྱ་བ་གསུངས་ཏེ། གང་ཞིག་སྔ་མའི་སྟེང་དུ་ཀུན་རྫོབ་ཀྱི་བདེན་པའི་བདག་ཉིད་

ཅན་སྒྱུ་མ་ལྟ་བུའི་ལྷའི་སྐུ་ཙམ་ཞིག་སྒོམ་པར་འདོད་པ་དེ་ཡང་མི་རིགས་ཏེ། སྒྱུ་ལུས་དེ་ནི་ད་དུང་འོད་གསལ་བ་བསྒོམས་པས་རྣམ་པར་དག་པར་བྱ་དགོས་པའི་ཕྱིར་རོ། །བཤད་མ་ཐག་པ་དེ་ལྟར་ན་ཀུན་རྫོབ་ཀྱི་བདེན་༼
ཞེས་པས་སྔ་མ་གཉིས་ཀྱི་སྟེང་དུ་སྒྱུ་ལུས་འོད་གསལ་དུ་བཅུག་པའི་འོད་གསལ་བསྣན་དགོས་པར་བསྟན་པས། མང་པོ་ལ་རྫོགས་རིམ་པའི་ལྷན་སྐྱེས་ཀྱི་བདེ་སྟོང་སྦྱར་བ་ལ། འོད་གསལ་གྱི་ཡེ་ཤེས་སུ་གྲགས་པས་མི་ཆོག་གི་སྒྱུ་ལུས་འོད་གསལ་དུ་བཅུག་པའི་བདེ་སྟོང་སྦྱར་བའི་འོད་གསལ་དགོས་པར་
བསྟན་ནོ། །༽པ་སྒྱུ་མའི་ལུས་ཙམ་གྱི་དངོས་པོ་ནི་གོམས་པར་བྱ་བའི་དངོས་པོ་མ་ཡིན་ཏེ། སྔར་བཤད་པའི་བདེན་པ་གཉིས་དབྱེར་མེད་པ་སྟེ། གཉིས་ཀ་ཚོགས་པ་བསྒོམ་པར་བྱ་དགོས་པའི་ཕྱིར་རོ། །རྒྱུ་མཚན་དེ་བས་ན་སྔར་གྱི་དེ་གཉིས་ཙམ་ལ་
བསྒོམ་པ་སྟེ། བདེན་པ་གཉིས་ཀྱི་ལྟ་བུ་སྟེ་རྣམ་པར་བསྒོམ་པ་ནི་དམིགས་སུ་མེད་དེ། དེ་གཉིས་བསྒོམ་པ་མི་དམིགས་པ་ཡིན་པས་སོ་ཞེས་བྱ་བའི་བར་དུ་སྟེ། ཐ་ཚིག་གོ། དེ་ལྟར་རྐང་པ་བཞིས། སེམས་དམིགས་ཀྱི་བདེ་སྟོང་དང༌། སྒྱུ་མའི་སྐུ་གཉིས་
ཁྱད་པར་གྱི་གཞིར་བཟུང་ནས་ལམ་དེ་ཙམ་ཞིག་ལ་གོམས་པར་བྱ་བ་འགོག་པའི་ཕྱིར། ཁྱད་གཞི་སྦས་དོན་ཡིན་པས་སྦས་པའོ།། ༈ འོ་ན་སྒྱུ་མ་འོད་གསལ་དུ་དག་པའི་དོན་དམ་དང༌། སྔར་བཤད་པའི་ཀུན་རྫོབ་སྒྱུ་ལུས་ཙམ་ཞིག་རེས་འཇོག་ཏུ་བསྒོམ་པས་ཆོག་གམ་སྙམ་ན། དེས་
མི་ཆོག་པར་རྐང་པ་བཞིས་སྟོན་པ་ལ། སྒྱུ་ལུས་དངོས་པོ་མེད་པ་དོན་དམ་པའི་བདེན་པ་འོད་གསལ་དུ་༼ཞེས་གསུངས་ཀྱི་དགག་བྱ་སྦས་པ་དང་འབྲེལ་བས་སྦས་པར་འཆད་པ་ཤིན་ཏུ་མི་རིགས་སོ། །༽དག་པ་ལ་ནི་ཟུང་འཇུག་གི་ཏིང་ངེ་འཛིན་སྒོམ་པ་མེད་པ་

སྟེ། འོད་གསལ་གྱི་ཡེ་ཤེས་དེ་ནི་གཟོད་མ་ནས་དག་པའི་དེ་ཁོ་ན་ཉིད་དང་རོ་གཅིག་པ་ཙམ་ཡིན་པའི་ཕྱིར་རོ། །གང་སྔར་བཤད་པའི་ཀུན་རྫོབ་ཀྱི་བདེན་པའི་བདག་ཉིད་ཅན་དུ་སྒོམ་པ་དེ་ཡང་ཟུང་འཇུག་བསྒོམ་པར་བྱ་བ་སྟེ། བྱེད་པ་མ་ཡིན་ཏེ། སྔར་བཤད་པའི་
སྒྱུ་མའི་སྐུ་དེ་ནི་མི་བདེན་པ་༼ཆག་གིས། མི་བདེན་པ་ཉིད་ཀྱི་ཕྱིར་རོ། །དེ་ལྟར་ཏེ། རྣམ་པ་འདིས་ཞེས་བསྒྱུར་བ་བདེའོ། །༽སྟེ། རིགས་འདྲ་རྒྱུན་མ་འཆད་པར་འཇུག་པའི་རྡོ་རྗེའི་སྐུ་མིན་པས་མི་བརྟན་པ་ཉིད་ཀྱི་ཕྱིར་རོ། །འདིས་ནི་དོན་གྱི་འོད་གསལ་གྱི་རླུང་སེམས་ཙམ་ལས་བསྒྲུབས་
པའི་སྐུ་མིན་ན་རྡོ་རྗེའི་སྐུ་དངོས་མིན་པར་བསྟན་པས་ཟུང་འཇུག་གི་སྒྱུ་མའི་སྐུ་ལ་སྐུ་དེ་དགོས་པར་བསྟན་ནོ། །དོ་ཞེས་བྱ་བ་ལ་སོགས་དེ་ལྟར་ཏེ། གོང་དུ་བཤད་པའི་རྣམ་པ་འདིས་སྔར་བཤད་པའི་བདེན་པ་གཉིས་ཀྱི་བདག་ཉིད་ཀྱི་དངོས་པོ་ཙམ་ཞིག་སོ་སོར་བསྒོམ་
པར་བྱ་བར་མི་འགྱུར་བ་སྟེ། དེ་ཙམ་ཞིག་གོམས་པས་མི་ཆོག་སྟེ་ཏེ། བདེན་པ་གཉིས་ཏེ། ཀུན་རྫོབ་དག་པའི་སྒྱུ་མའི་ལུས་དང༌། དོན་དམ་པ་དོན་གྱི་འོད་གསལ་གྱི་ཡེ་ཤེས་གཉིས་གཉིས་སུ་མེད་པར་ཏེ་སྔ་མ་སྐུ་དང་ཕྱི་མ་ཐུགས་སུ་རེས་འཇོག་མིན་པར་དུས་གཅིག་
གི་ཚེ་ངོ་བོ་གཅིག་ཏུ་སྦྱོར་བའི་ཟུང་འཇུག་རང་རྒྱུད་ལ་མཐོང་བ་ཙམ་གྱིས་ཏེ་དེ་ཉིད་ཀྱིས་ཚེ་འདིར་ཤེས་སྒྲིབ་ལས་གྲོལ་བར་འགྱུར་བའི་ཕྱིར་རོ། །དེ་བས་ན་སྒོམ་པ་པོ་དང༌། སྒོམ་པ་དང༌། བསྒོམ་པར་བྱ་བའོ། །ཞེས་འདི་ལྟར་འཁོར་གསུམ་དུ་བདེན་པར་
མངོན་པར་ཞེན་པའི་བདེན་འཛིན་ནི། ཟུང་དུ་སྦྱོར་བས་འཇུག་པའི་རིམ་པ་ལྔ་པ་རྟོགས་པ་༼ཞེས་པས་འདིར་བཤད་པའི་ཟུང་འཇུག་སྐྱེད་མི་ཤེས་ན་ཚེ་གཅིག་གིས་སངས་རྒྱས་མི་འགྲུབ་པར་བསྟན་ཏོ། །༽སྟེ། ཐོབ་པ་རྣམས་ལ། དམིགས་སུ་

མེད་དེ། ཡོད་པ་མ་ཡིན་ནོ། །༼འདི་ལ་ནི་འཕགས་པ་ཡབ་སྲས་ཀྱི་ལུགས་ཀྱིས་ཆོས་ཀྱི་བདག་འཛིན་ཉོན་མོངས་སུ་འཇོག་པ་དང༌། དེ་སློབ་པའི་ཟུང་འཇུག་ཐོབ་ནས་སྤངས་པ་སྤྱོད་བསྡུས་ཀྱི་དགོངས་པར་ཤེས་དགོས་སོ། །འགྲེལ་པའི་བཤད་པ་འདི་དག་
གིས་ནི་འདུས་པ་ནས་རིམ་པ་ཕྱི་མ་གསུམ་གསུངས་པ་ལ་ཐུན་མོང་མ་ཡིན་པའི་ངེས་པ་ཆེན་པོ་སྟེར་བ་ཡིན་ནའང༌། སྔ་མ་ཁ་ཅིག་གིས་སེམས་ཙམ་འགོག་པ་སོགས་དང༌། ཁ་ཅིག་གིས་རིམ་པ་གོང་མ་རྣམས་སུ་འོག་མ་རྣམས་མི་སྒོམ་པ་ལ་སྦྱར་ཏེ་བཤད་པས་ནུས་པ་མ་ཐོན་པ་འདུག་པས། སྒྲོན་
གསལ་ལ་ནི་ཚིག་དོན་རྣམས་ཀྱི་ནུས་པ་ཐོན་པ་ཤིན་ཏུ་གལ་ཆེ་བར་སྣང་ངོ༌། །༽ཞེས་བཅོམ་ལྡན་འདས་རྡོ་རྗེ་འཆང་ཆེན་པོས་གསུངས་ཏེ། མཐར་ཐུག་པའོ།། ༈ དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་འདི་གསུངས་སོ་ཞེས་
བྱ་བར་སྦྱར་ཏེ། དེ་བཞིན་གཤེགས་པ་ཐམས་ཅད་ཀྱི་རྣམ་པ་ཀུན་ནས་མངོན་པར་རྟོགས་པ་ནི་འོད་གསལ་བ་ཐུགས་སུ་ཆུད་པའོ། །དེ་ཉིད་རྡོ་རྗེ་སྟེ་ཏིང་ངེ་འཛིན་དེ་ལ་དམིགས་པའོ། །དངོས་པོ་ཐམས་ཅད་ཅེས་བྱ་བ་ལ་སོགས་པ་༼འི་ཚིགས་བཅད་
འདི་ལོགས་སུ་བཀོལ་ནས་དེའི་དོན་འཆད་པ་ལ་འཕགས་པས་བྱང་ཆུབ་སེམས་འགྲེལ་མཛད། དེ་ཡང་དེ་ཉིད་ལས། བྱང་ཆུབ་སེམས་དཔའ་གསང་སྔགས་ཀྱི་སྒོའི་སྤྱད་པ་སྤྱོད་པ་རྣམས་ཀྱིས་དེ་ལྟར་ཀུན་རྫོབ་ཀྱི་རྣམ་པས་བྱང་ཆུབ་ཀྱི་སེམས་སྨོན་པའི་རང་བཞིན་ཅན་བསྐྱེད་ནས། དོན་དམ་
པའི་བྱང་ཆུབ་ཀྱི་སེམས་བསྒོམས་པའི་སྟོབས་ཀྱིས་བསྐྱེད་པར་བྱ་བ་ཡིན་ཏེ། དེའི་ཕྱིར་དེའི་རང་བཞིན་བཤད་པར་བྱའོ། །ཞེས་རྣལ་འབྱོར་བླ་མེད་ཀྱི་གསང་སྔགས་སྤྱོད་པ་རྣམས་ཀྱིས་ཀྱང་དོན་དམ་པའི་བྱང་ཆུབ་ཀྱི་སེམས་བསྒོམས་པའི་སྟོབས་ཀྱིས་བསྐྱེད་དགོས་པ་དང༌། དེ་བསྐྱེད་པའི་

ཕྱིར་དུ་གཞུང་དེར་མུ་སྟེགས་ཀྱིས་བརྟགས་པའི་བདག་དང༌། མདོ་སྡེ་པ་སོགས་ཀྱི་ཉན་ཐོས་ཀྱིས་བརྟགས་པའི་གཟུང་འཛིན་བདེན་པ་དང༌། སེམས་ཙམ་པས་སེམས་བདེན་པར་བརྟགས་པ་རྣམས། རིགས་པས་བཀག་ནས་དེ་ཁོ་ན་ཉིད་ཀྱི་ལྟ་བ་ཚོལ་བར་གསུངས་པས། སྤྱིར་གསང་སྔགས་
པ་དང༌། ཁྱད་པར་དུ་བླ་མེད་པ་ལ་ལྟ་བ་དབུ་མའི་གཞུང་ནས་བཤད་པ་བཞིན་འཚོལ་མི་དགོས་སོ་ཞེས་པ་ནི། དེ་ཁོ་ན་ཉིད་ཀྱི་རྟོགས་པ་བསྐྱེད་པའི་གེགས་ཆེན་པོར་ཤེས་པར་བྱའོ། །གཞུང་དེར་སྟོང་ཉིད་རྟོགས་པའི་བྱང་ཆུབ་ཀྱི་སེམས་བཤད་པ་ནི། ཐེག་པ་འདི་དང་ཕ་རོལ་ཏུ་ཕྱིན་པ་གཉིས་
ཐུན་མོང་བ་ཡིན་ལ། སྟོང་ཉིད་ལ་ཁྱད་པར་མེད་ཀྱང་དེ་ཞུ་བདེའི་བདེ་ཆེན་གྱིས་རྟོགས་པའི་བྱང་ཆུབ་ཀྱི་སེམས་ནི། ཐེག་པ་འདིའི་ཁྱད་ཆོས་ཡིན་པས། རང་བཞིན་འོད་གསལ་དང༌། སྟོང་ཉིད་རྟོགས་པ་རྣམས་ཀྱི་ཁྱད་པར་རྣམས་ལེགས་པར་ཕྱེད་དགོས་སོ། །༽ལ་དེ་ཁོ་ན་ཉིད་ནི་སྣོད་
དུ་གྱུར་པའི་དངོས་པོ་ཐམས་ཅད་ངོ་བོ་ཉིད་ཀྱིས་གྲུབ་པ་དང་བྲལ་བ་དང་། དེར་མ་ཟད་ཡང་ཕུང་པོ་དང༌། ཁམས་དང༌། སྐྱེ་མཆེད་ཀྱི་བདག་ཉིད་ཅན་གྱི་གཟུང་བ་ནི་གཟུགས་ཕུང་དང༌། མིག་སོགས་ཀྱི་ཁམས་དང༌། མིག་སོགས་ཀྱི་སྐྱེ་མཆེད་གཟུགས་ཅན་
རྣམས་དང་འཛིན་པ་ནི་ལྡན་མིན་མ་གཏོགས་པའི་མིང་གཞིའི་ཕུང་པོ་དང༌། ཡིད་ཀྱི་གཉིས་དང༌། ཆོས་ཀྱི་ཁམས་དང༌། སྐྱེ་མཆེད་ཀྱི་སེམས་བྱུང་རྣམས་རང་བཞིན་གྱིས་གྲུབ་པ་རྣམ་པར་སྤངས་པའི་སྟོང་པ་ཉིད་དོ་འོ། །དེ་འདྲ་བའི་ཆོས་རྣམས་ཀྱི་བདག་མེད་པ་
ནི་རང་བཞིན་གྱིས་ཏེ་གདོད་མ་ནས་འོད་གསལ་བ་སྟེ། ༼དེ་ནི་གཙོ་བོར་ཡུལ་གྱི་འོད་གསལ་ཡིན་ལ། དེ་དང་རོ་གཅིག་ཏུ་ཞུགས་པའི་བདེ་ཆེན་གྱི་ཡེ་ཤེས་ནི་ཡུལ་ཅན་གྱི་འོད་གསལ་བའོ། །༽འོད་གསལ་བ་དེ་དང་མཉམ་པ་ཉིད་དུ་ཞུགས་པ་ནི་གཉིས་སུ་

མེད་པ་ཟུང་འཇུག་ཡིན་པར་དགོངས་སོ། །ཟུང་འཇུག་པའི་སེམས་ཆོས་ཀྱི་བདག་མེད་པ་སྔར་བཤད་པ་དེ་རྣམས་དང་མཉམ་པ་ཉིད་དེ། རོ་གཅིག་ཏུ་ཞུགས་པ་ཡིན་པས། རང་གི་སེམས་ཡེ་ཤེས་སམ་གདོད་
མ་ནས་ངོ་བོ་ཉིད་ཀྱིས་མ་སྐྱེས་པའི་བདག་ཉིད་ཀྱི་རྡོ་རྗེ་གསུམ་མི་ཕྱེད་པའི་དག་པའི་སྒྱུ་མའི་ལུས་སྟོང་པ་ཉིད་དོན་གྱི་འོད་གསལ་གྱི་ཡེ་ཤེས་ཀྱི་ངོ་བོ་ཉིད་དུ་གྱུར་པ་སྟེ། སྐུ་དེ་ནི་ས་ཐོབ་པ་ཡན་གྱི་མིག་གི་སྤྱོད་ཡུལ་ཙམ་ཡིན་པའི་ཕྱིར་རོ། །ཞེས་དེ་
བཞིན་གཤེགས་པ་རྣམ་པར་སྣང་མཛད་ཀྱིས་གསུངས་པ་སྟེ། དགོངས་པ་མ་ཡིན་པའོ།། ༈ དེ་བཞིན་གཤེགས་པ་ཐམས་ཅད་ཀྱི་མི་ཟད་པ་ནི་ཡང་དག་པའི་མཐའོ། །དེ་ཉིད་༼གྱིས་ནི་མིག་གཞན་གྱི་ཡུལ་ཡིན་པ་གཅོད་དོ། །
༽རྡོ་རྗེ་སྟེ། ཡང་དག་པའི་མཐའ་དེ་ལ་དམིགས་པའི་ཏིང་ངེ་འཛིན་ནི། དེ་བཞིན་གཤེགས་པ་ཐམས་ཅད་ཀྱི་མི་ཟད་པའི་རྡོ་རྗེ་ཞེས་བྱའོ། །དངོས་པོ་འདི་རྣམས་མ་སྐྱེས་པ་ཞེས་བྱ་བ་ནི། གཟུགས་སོགས་ཕྱི་དང་མིག་སོགས་ནང་གི་
བདག་ཉིད་ཅན་གྱི་དངོས་པོ་འདི་རྣམས་ངོ་བོ་ཉིད་ཀྱིས་མ་སྐྱེས་པ་སྟེ། རང་བཞིན་གྱིས་འོད་གསལ་བའི་ཕྱིར་རོ། །དེ་བས་ན་ཆོས་ཅན་རྣམས་ནི་རང་གི་མཚན་ཉིད་ཀྱིས་གྲུབ་པ་མེད་པ་ཁོ་ནའོ། །ཆོས་ཉིད་མེད་པ་སྟེ་ཞེས་བྱ་བ་ནི་དེ་རྣམས་ཀྱི་ཆོས་
ཉིད་ཀྱང་ངོ་བོ་ཉིད་ཀྱིས་ཡོད་པ་མ་ཡིན་ཏེ་ཆོས་རྣམས་མེད་པའི་ཕྱིར་རོ། །དེ་བས་ན་འདི་ལྟར་ནམ་མཁའ་ལྟ་བུར་བདག་མེད་པའི་མཚན་ཉིད་ཅན་གྱི་ཡུལ་དང་ཡུལ་ཅན་བདེ་ཆེན་གྱི་ཡེ་ཤེས་ཀྱི་འོད་གསལ་བ་སྟེ། བླ་ན་མེད་པའི་བྱང་ཆུབ་ཀྱི་

ཚུལ་འདི་ནི་བྱང་ཆུབ་པའི་ཐབས་སོ། །བརྟན་པ་ནི་མི་ཉམས་ཤིང་སླར་མི་ལྡོག་པའི་སྙིང་པོ་ཡོད་པ་སྟེ་ནམ་མཁའ་ལྟ་བུ་ཡིན་ནོ། །ཞེས་དེ་བཞིན་གཤེགས་པ་མི་བསྐྱོད་པས་གསུངས་པ་སྟེ། དགོངས་པ་མ་ཡིན་པའོ།། ༈ དེ་ནས་ཞེས་བྱ་
བ་ལ་སོགས་པ་ནི་དེ་བཞིན་དུ་སྦྱར་ཏེ། དེ་བཞིན་གཤེགས་པ་ཐམས་ཅད་ཀྱི་བདག་མེད་པ་ནི་དོན་དམ་པའི་བདེན་པའོ། །དེ་ཉིད་རྡོ་རྗེ་སྟེ་དེ་ལ་དམིགས་པའི་ཏིང་ངེ་འཛིན་ནི། དེ་བཞིན་གཤེགས་པ་ཐམས་ཅད་ཀྱི་བདག་མེད་པ་རྡོ་རྗེ་ཞེས་བྱ་བའི་
ཏིང་ངེ་འཛིན་ནོ། །ཆོས་རྣམས་ཐམས་ཅད་ཅེས་བྱ་བ་ནི་ཟག་པ་དང་བཅས་པ་དང༌། ཟག་པ་མེད་པ་རྣམས་སོ། །དངོས་པོ་མེད་ཅིང་ཞེས་བྱ་བ་ནི་འདིས་མཚོན་པར་བྱེད་པའི་མཚན་མ་སྟེ། མཚན་ཉིད་མེད་པའི་ཕྱིར་རོ། །ཆོས་ཀྱི་མཚན་ཉིད་རྣམ་པར་
སྤངས་ཞེས་བྱ་བ་ནི་གཟུགས་སོགས་ཆོས་རྣམས་ཉིད་ངོ་བོ་ཉིད་ཀྱིས་མ་གྲུབ་ན་དེ་རྣམས་ཀྱི་མཚན་ཉིད་རང་བཞིན་གྱིས་གྲུབ་པ། ག་ལ་ཡོད་དེ། མོ་གཤམ་གྱི་བུའི་ལྗང་བ་དང་དཀར་བ་ལ་སོགས་པ་དང་འདྲི་བར་ཁྱད་གཞི་མེད་པའི་ཁྱད་ཆོས་མི་འཐད་པའི་
ཕྱིར་རོ་་འོ། །འོ་ན་དེའི་ངང་ནས་ཇི་ལྟར་དག་པའི་ལྷའི་སྐུ་བསྐྱེད་ཅེ་ན། བདག་མེད་ཆོས་ལས་ཀུན་ཏུ་འབྱུང་ཞེས་བྱ་བ་སྟེ། བདག་མེད་པའི་ཆོས་ནི་དོན་དམ་པའི་བདེན་པ་སྟེ། དེ་ལས་རང་ལ་བྱིན་གྱིས་བརླབ་པའི་རིམ་གྱིས་ཀུན་ཏུ་འབྱུང་
བས་ན། བདག་མེད་པ་དོན་དམ་པའི་ཆོས་ལས་ཀུན་ཏུ་འབྱུང་སྟེ་སྔོན་གྱི་འཕེན་པའི་ཤུགས་ཀྱིས་བྱུང་བའོ། །༼ཞེས་པ་འདིས་སྒྱུ་མའི་སྐུ་བསྒྲུབ་ཚུལ་གྱི་གནད་སྟོན་པ་ནི་འདིའི་མན་ངག་ཏུ་བཤད་ཟིན་ཏོ། །༽ཞེས་དེ་བཞིན་གཤེགས་པ་

རིན་ཆེན་འབྱུང་ལྡན་གྱིས་གསུངས་ཏེ་དགོངས་པ་མ་ཡིན་པའོ།། ༈ དེ་ནས་ཞེས་བྱ་བ་ལ། འོད་ཟེར་འབར་བ་ཉིད་ནི་སྒྲོན་མ་ཡིན་པས་ན། འོད་ཟེར་འབར་བའི་སྒྲོན་མ་སྟེ། དེ་གང་ཞེ་ན། དོན་དམ་
བདེན་པ་དང་རོ་གཅིག་ཏུ་ཞུགས་པའི་འོད་གསལ་བའི་ཡེ་ཤེས་ཀྱི་སྣངབའོ། །དེ་ཉིད་རྡོ་རྗེ་སྟེ་དེ་ལ་དམིགས་པའི་ཏིང་ངེ་འཛིན་ནི་འོད་ཟེར་འབར་བ་སྒྲོན་མ་རྡོ་རྗེ་ཞེས་བྱའོ། །མ་སྐྱེས་པ་ཡི་ཞེས་པ་ནི། མ་བྱུང་བ་ལའོ། །ཆོས་རྣམས་ལ་ཞེས་
བྱ་བ་ནི་འདུས་བྱས་དང་འདུས་མ་བྱས་རྣམས་ལའོ། །ངོ་བོ་མེད་དེ་ཞེས་བྱ་བ་ནི་བསྒོམ་པར་བྱ་བ་མེད་པའོ། །སྒོམ་པའང་མེད་ཅེས་བྱ་བ་ནི། སྒོམ་པ་ཡང་རང་བཞིན་གྱིས་མེད་དེ་བསྒོམ་པར་བྱ་བ་རང་བཞིན་གྱིས་མེད་པའི་ཕྱིར་རོ། །འོ་ན་དེའི་
ངང་ནས་ལྷའི་རྣལ་འབྱོར་དུ་སྟེ། སྒྱུ་མའི་སྐུ་ཇི་ལྟར་སྐྱེད་པར་འགྱུར་ཞེ་ན། ནམ་མཁའི་ཚུལ་དུ་སྦྱོར་བ་ཡིས་ཞེས་བྱ་བ་གསུངས་ཏེ། ནམ་མཁའ་ནི་དོན་དམ་པའི་བདེན་པའོ། །ཚུལ་ནི་ཀུན་རྫོབ་ཀྱི་བདེན་པའོ། །དེ་གཉིས་ཀྱི་
སྦྱོར་བ་ནི་ཐུགས་དང་སྐུར་ངོ་བོ་གཅིག་ཏུ་གྱུར་པ་སྟེ། དེ་དག་གིས་ནི་ནམ་མཁའི་ཚུལ་དུ་སྦྱོར་བ་ཡིས་ཞེས་བྱ་བ་ཡིན་པར་དགོངས་སོ། །དངོས་པོ་དག་ཏུ་རབ་ཏུ་བསྒྲགས་ཞེས་བྱ་བ་ནི། ཚུལ་འདིས་དངོས་པོ་སྟེ་རྡོ་རྗེ་འཆང་ཆེན་
པོའི་སྐུ་རབ་ཏུ་བསྒྲགས་ཤིང་བཤད་དོ། །ཞེས་དེ་བཞིན་གཤེགས་པ་འོད་དཔག་ཏུ་མེད་པས་གསུངས་ཏེ། དགོངས་པ་མ་ཡིན་པའོ།། ༈ དེ་ནས་ཞེས་བྱ་བ་ལ་སོགས་པ་ལ། སྔ་མ་བཞིན་དུ་སྦྱར་ཏེ། དེ་བཞིན་གཤེགས་པ་

ཐམས་ཅད་ཟིལ་གྱིས་གནོན་པ་རྡོ་རྗེ་ཞེས་བྱ་བའི་ཏིང་ངེ་འཛིན་ནི་སྔར་མཐར་ཐུག་ལ། བཤད་ཟིན་པ་འདིར་གཟུང་ངོ་ཏོ། །ཆོས་རྣམས་རང་བཞིན་འོད་གསལ་བ་ཞེས་བྱ་བ་ནི། རང་བཞིན་དང་འོད་གསལ་བ་ནི་རང་བཞིན་འོད་གསལ་བ་སྟེ། རང་བཞིན་ནི་
ཀུན་རྫོབ་ཀྱི་བདེན་པས་ནི་སྒྱུ་ལུས་དང་རྫུན་པའི་སྣང་བ་གཉིས་ཀ་གཟུང་ངོ་འོ། །འོད་གསལ་བ་ནི་དོན་དམ་པའི་བདེན་པས་ཀྱང་འོད་གསལ་གྱི་ཡེ་ཤེས་དང་ཆོས་ཉིད་གཉིས་ཀ་གཟུང་སྟེ་ཚིག་འོག་མའི་གནད་ཀྱིས་སོ་སྟེ། ཕྱི་དང་ནང་གི་དངོས་པོ་རྣམས་ནི་བདེན་
པ་གཉིས་ཀྱི་ངོ་བོ་ཉིད་དོ། །དེ་བས་ན་གདོད་ནས་དག་པ་ནམ་མཁའ་བཞིན་ཏེ་ཡོངས་སུ་དག་པས་ན་བྱང་ཆུབ་མེད་པ་ཅེས་པའི་བྱང་ཆུབ་ནི་འབྲས་བུ་དོན་གྱི་འོད་གསལ་བའི་ཡེ་ཤེས་ཀྱི་ངོ་བོ་ཉིད་དོ། །མངོན་རྟོགས་མེད་པ་ཞེས་པའི་མངོན་རྟོགས་ནི་
དེ་ཐོབ་པའི་རྒྱུ་སྒྱུ་ལུས་སྟེ། རྒྱུ་སྒྱུ་ལུས་དང་འབྲས་བུ་དོན་གྱི་འོད་གསལ་གྱི་ཡེ་ཤེས་གཉིས་དབྱེར་མི་ཕྱེད་པའི་ཕྱིར་རོ། །བྱང་ཆུབ་ཚུལ་འདི་བརྟན་པའོ་ཞེས་བྱ་བ་ནི། རྒྱུ་དང་འབྲས་བུ་དག་མི་ཕྱེད་པར་ཡོངས་སུ་ཤེས་པ་ཉིད་ནི་བྱང་ཆུབ་ཀྱི་ལམ་བརྟན་
པོ་ཡིན་ནོ། །ཞེས་བཅོམ་ལྡན་འདས་དོན་ཡོད་པར་གྲུབ་པས་གསུངས་པ་སྟེ། དགོངས་པ་མ་ཡིན་པའོ།། ༈ དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་ནི་ཡིད་ཀྱི་རང་
བཞིན་གྱི་སྐུའོ། །དེའི་ཆོས་༼སྐབས་འདིར། སྔར་བཤད་པ་རྣམས་ཀྱི་དོན་ལ། དགོངས་པ་ལུང་སྟོན་ལས། དོགས་གཅོད་ཀྱི་ཞུས་ལན་གྱིས་ལེགས་པར་གཏན་ལ་ཕབ་པ་ནི། འགྲེལ་པར་མ་དྲངས་ཀྱང༌། ལེགས་པར་བཤད་དགོས་པས་དཀའ་འགྲེལ་དུ་ཤེས་པར་བྱའོ། 

༽ཉིད་ནི་དོན་དམ་པའི་བདེན་པས་རྣམ་པར་དག་པའོ། །དེའི་ཡི་གེ་ནི་ཚིག་དེ་གསལ་བར་བྱེད་པའི་ངག་གི་ཚོགས་སོ། །དེ་ཐོས་ནས་ངོ་མཚར་དུ་གྱུར་པ་ནི་ཀུན་རྫོབ་ཀྱི་བདེན་པས་སོ། །རྨད་དུ་གྱུར་པ་ནི་དོན་དམ་པའི་བདེན་པས་
སོ། །ཨེ་མའོ་སངས་རྒྱས་ཞེས་བྱ་བ་ནི་ཀུན་རྫོབ་ཀྱི་བདེན་པའི་སྒོ་ནས་བསྟོད་པའོ། །ཨེ་མའོ་ཆོས་ཞེས་བྱ་བ་ནི་དོན་དམ་པའི་བདེན་པའི་སྒོ་ནས་སོ། །ཆོས་བཤད་པ་ནི་ངོ་མཚར་ཆེ་ཞེས་བྱ་བ་ནི་བདེན་པ་གཉིས་མི་ཕྱེད་པའི་རྣམ་པ་གསལ་བར་བྱེད་
པས་ཆོས་སྟོན་པར་མཛད་པའི་རྣམ་པས་བསྟོད་པའོ། །ཡང་དག་དོན་ནི་འོད་གསལ་བའོ། །དེས་དག་པའི་དོན་ནི་ཡོངས་སུ་དག་པའི་སྐུ་སྟེ། དེ་ལྟ་བུའི་ཡོན་ཏན་གྱི་ཁྱད་པར་དང་ལྡན་པ་བྱང་ཆུབ་ཀྱི་སེམས་རྡོ་རྗེ་འཆང་ཆེན་པོ་ཁྱེད་ལ་ཕྱག་འཚལ་ལོ་
ཞེས་པའོ། །བདག་མེད་པ་ཡི་ཆོས་ལས་བྱུང་ཞེས་བྱ་བ་ནི། །དོན་དམ་པའི་བདེན་པར་ཞུགས་པ་ལས་ཡང་དག་པར་འཁྲུངས་ཞེས་བྱ་བའི་དོན་ཏོ། །སངས་རྒྱས་ཀྱི་བྱང་ཆུབ་ནི་རྫོགས་པའི་རིམ་པའོ། །དེས་གདུལ་བྱ་རྣམས་སངས་རྒྱས་སུ་སྐྱེད་
པར་མཛད་པས་ན་སངས་རྒྱས་བྱང་ཆུབ་རྫོགས་མཛད་པའོ། །རྟོག་པ་ཐམས་ཅད་ལས་འདས་པས་ན་རྣམ་པར་མི་རྟོག་པའོ། །དེ་ཉིད་ཀྱིས་ན་དམིགས་སུ་མེད་པ་སྟེ། མངོན་ཞེན་གྱི་དམིགས་པ་དང་བྲལ་བ་ཁྱེད་ལ་ཕྱག་འཚལ་ལོ་ཞེས་པའོ། །ཀུན་
ཏུ་བཟང་པོ་ཞེས་བྱ་བ་ལ་སོགས་པ་ལ། འཁོར་བ་དང་མྱ་ངན་ལས་འདས་པ་དག་ཏུ་བཟང་བས་ན་ཀུན་ཏུ་བཟང་པོའོ། །ཕུན་སུམ་ཚོགས་པ་ཐམས་ཅད་ཀྱི་ངོ་བོ་ཉིད་ཡིན་པས་ན། ཐམས་ཅད་པའོ། འདོད་པའི་དོན་ནོ། །ལྷའི་དཀྱིལ་འཁོར་སྤྲོ་

བར་མཛད་པས་ན་བྱང་ཆུབ་སེམས་ནི་རབ་བསྐོར་བའོ། །བྱང་ཆུབ་ནི་དོན་དམ་པའི་བདེན་པལ་ཞུགས་པའི་ཡེ་ཤེས་སོ་འོ། །དེ་གང་གིས་སྤྱོད་ཅིང་སྟེ། ཐོབ་པར་བྱེད་པ་ནི་བྱང་ཆུབ་ཀྱི་སྤྱོད་པ་སྟེ། ཀུན་རྫོབ་ཀྱི་བདེན་པ་སྒྱུ་མའི་སྐུའོ། །རྡོ་རྗེ་ཆེ་ནི་བདེན་པ་
གཉིས་ཀྱི་བདག་ཉིད་ཅན་ཏེ། དེ་ལྟ་བུ་ཁྱོད་ལ་ཕྱག་འཚལ་ལོ་ཞེས་པའོ། །སེམས་ཀྱི་ངོ་བོ་ཉིད་ཇི་ལྟ་བུ་ཡིན་ཞེ་ན། དག་པ་ཞེས་བྱ་བ་ལ་སོགས་པ་སྟེ། དག་པ་ནི་དོན་དམ་པའི་བདེན་པ་སྟེ། དོན་དམ་དེས་ཡོངས་སུ་དག་ཅིང་སྟེ་དག་པའི་ཡིད་ཀྱི་རང་
བཞིན་གྱི་སྐུ་ཞེས་བྱ་བའི་དོན་ཏོ། །དེ་བཞིན་གཤེགས་པ་ནི་དེ་བཞིན་ཉིད་དུ་གཤེགས་པས་ན་དེ་བཞིན་གཤེགས་པ་སྟེ། དེ་བཞིན་གཤེགས་པ་ཉིད་ནི་དེ་བཞིན་གཤེགས་པའོ། །སྐུ་གསུང་ཐུགས་ཀྱི་རྡོ་རྗེ་འཛིན་ཞེས་བྱ་བ་ནི། རྡོ་རྗེ་གསུམ་ལ་
སོགས་པའི་རྣམ་པར་གདུལ་བྱ་རྣམས་ལ་སྣང་བས་སོ། །སངས་རྒྱས་བྱང་ཆུབ་རབ་སྟོན་པ་ཞེས་བྱ་བ་ནི། སྐུ་དང་གསུང་དང་ཐུགས་རྡོ་རྗེའི་སངས་རྒྱས་ཀྱི་བྱང་ཆུབ་ཐོབ་པར་མཛད་ཅིང་། མི་གནས་པའི་མྱ་ངན་ལས་འདས་པའི་དབྱིངས་ལ་འཇོག་
པར་མཛད་པས་ན་སངས་རྒྱས་ཀྱི་བྱང་ཆུབ་རབ་ཏུ་སྟོན་པ་ཁྱོད་ལ་ཕྱག་འཚལ་ལོ་ཞེས་པ་སྟེ་སྒྲ་ཇི་བཞིན་པར་བཤད་པའོ།། ༈ དྲང་ངེས་ཀྱི་བྱང་ཆུབ་ཀྱི་སེམས་བསྐྱེད་ཚུལ་རབ་ཏུ་སྟོན་པའི་ལེའུ་ནི་བྱང་ཆུབ་སེམས་ཀྱི་ལེའུའོ། །
༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་གཉིས་པ་མཐའ་དྲུག་གིས་བཤད་པའོ། །། །སྔར་བསྐྱེད་རིམ་ལ་དཀྱིལ་འཁོར་རྒྱལ་མཆོག་ཡན་ཆད་ལས་མ་བཤད་པས་རིམ་གཉིས་ཀྱི་རྣལ་འབྱོར་པ་རྣམ་པ་གཉིས་ཀྱི་

ནང་ནས་བསྐྱེད་རིམ་པས་གསང་གནས་དང་གདོང་གི་སྣ་རྩེར་ཕྲ་མོ་བསྒོམ་པ་གཉིས་དང༌། རྫོགས་རིམ་པས་སྙིང་ཁའི་སྣ་རྩེ་ནས་རྡོར་བཟླས་བྱེད་པ་གཅིག་ཏེ། ཕྲ་མོ་རྣམ་པ་གསུམ་བྱའོ་
ཞེས་ཉེ་བར་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ།། ༈ དེ་ནས་བཅོམ་ལྡན་འདས་ཀྱིས་གསུངས་སོ། །ཞེས་བྱ་བར་སྦྱར་རོ། །སྐུ་དང་གསུང་དང་ཐུགས་རྡོ་རྗེ་དེ་བཞིན་གཤེགས་པ་ནི་རྡོ་རྗེ་འཆང་ཆེན་པོའོ། །
དེ་བཞིན་གཤེགས་པ་ཐམས་ཅད་ནི་མི་བསྐྱོད་པ་ལ་སོགས་པ་སྟེ། དེ་རྣམས་ཀྱིས་སེམས་ཅན་གྱི་དོན་གྱི་ཕྱིར་ཕྱོགས་བཅུར་ཁྱབ་པ་གང་ཡིན་པ་ནི་འཕྲོ་བའོ། །དེ་ཉིད་ནི་ཆོས་ཀྱི་ཆུའི་ཆར་འབེབས་པས་ན་སྤྲིན་ནོ། །དེ་ཉིད་ནི་སེམས་ཅན་བསམ་པ་
རྣམ་པ་སྣ་ཚོགས་པས་ཕྱེ་བ་ལ་སྐུ་དུ་མར་སྟོན་པའི་ཕྱིར་བཀོད་པའོ། །དེ་ལྟ་བུའི་ཚུལ་གྱིས་མི་ཕྱེད་པས་ན་རྡོ་རྗེ་སྟེ་ཏིང་ངེ་འཛིན་དེ་ལ་དམིགས་པའོ། །འདི་ཞེས་བྱ་བ་ནི་ཐུགས་ལ་བཞག་པའོ། །རྡོ་རྗེ་བཀོད་པ་ཞེས་བྱ་བ་ལ། རྡོ་རྗེ་ནི་དེ་བཞིན་གཤེགས་
པ་རྣམས་སོ། །དེའི་བཀོད་པ་ནི་དེ་རྣམས་ཀྱི་ཚོགས་གང་ཡིན་པ་སྟེ། དེ་ནི་རྡོ་རྗེ་བཀོད་པའོ། །དེ་སྐད་ཅེས་བྱ་བའི་ཏིང་ངེ་འཛིན་གྱི་གཞིའི་ལེའུ་ནི་ཏིང་ངེ་འཛིན་གྱི་ལེའུ་སྟེ་དེ་གསུངས་པའོ།། ༈ དེ་ལྟར་སྡུད་པ་པོས་ལེའུ་ལ་ཞུགས་པ་སྟེ། ལེའུ་དེ་
བཤད་བྱར་བཀོད་ནས། ལྷ་རིགས་དྲུག་པོ་རྣམས་སྐྱེད་པའི་ཡན་ལག་ཏུ་སྟེ་ཐབས་སུ་གྱུར་པའི་གསང་སྔགས་སྟོན་པས། ལེའུ་གསུམ་པའི་དང་པོར་སྟོན་པ་སྟེ། གསུངས་པ་ནི། ཨོཾ་ལ་ཨ་དང་། ཨུ་དང་མ་ཡིག་གསུམ་ཡོད་པ་ནི་སྐུ་རྡོ་རྗེ་སོགས་གསུམ་ཡིན་

ལ། དེའི་དང་པོ་གཉིས་ལས་ཨོ་དང་། དེ་ལ་མས་བརྒྱན་པས་ཨོཾ་ཡིག་གཅིག་ཏུ་གྱུར་པ་ནི། རྡོ་རྗེ་གསུམ་མི་ཕྱེད་པའི་བདག་ཉིད་དེ། དེ་བརྗོད་པས་བསོད་ནམས་ལེན་པའམ་གསོག་པའོ། །འདི་འོག་ནས་འབྱུང་བའི་སྐབས་ཀུན་ཏུ་ཤེས་པར་བྱའོ། ཤཱུ་ནྱ་ནི་སྟོང་པ་དང༌། ཏཱ་ནི་ཉིད་དེ་ཡུལ་
སྟོང་པ་ཉིད་དོ། །ཛྙཱ་ན་ནི་ཡུལ་ཅན་གྱི་ཡེ་ཤེས་སོ། །བཛྲ་ནི་རྡོ་རྗེ་སྟེ་དེ་གཉིས་ཆུ་ལ་ཆུ་བཞག་པ་བཞིན་དུ་དབྱེར་མི་ཕྱེད་པར་སོང་བའོ། །སྭ་བྷཱ་ཝ་ནི་རང་བཞིན་ཏེ། རང་བཞིན་རྣམ་དག་རྒྱུ་དང་འབྲས་བུའི་དུས་གཉིས་ཀར་ཁྱད་མེད་དུ་ཡོད་པར་སྟོན་པའོ། །རྣམ་དག་དེ་བདག་ཉིད་ལ་རང་བཞིན་གྱིས་
གནས་ཤིང་རང་ཡང་དེ་ལས་ལོགས་ཤིག་ན་མེད་པ་ནི་ཨཱཏྨ་ཀ་དང་ཨ་་ཀོ་་྅ཧཾ་གི་དོན་ནོ། །དེ་ནི་མན་སྙེར་རྒྱུད་ཀྱི་བཤད་པ་ཡིན་པར་བཤད་པ་ལྟར་ཡིན་ལ། རྒྱུད་འདིའི་སྐོར་ནས་གསུངས་པ་ནི་འཆད་པར་འགྱུར་རོ། །སྟོང་ཉིད་ཀྱི་དོན་ཡིད་ལ་བྱེད་པ་ཙམ་གྱིས་མི་ཆོག་པར་ཨ་ཧཾ་ཞེས་ང་རྒྱལ་
འཇོག་པ་ནི་ཐེག་པ་འདིར་ད་ལྟ་ནས་ཆོས་གཟུགས་གཉིས་ཀའི་ང་རྒྱལ་འཛིན་དགོས་པའི་ཆོས་སྐུ་ལ་ང་རྒྱལ་འཇོག་པའོ།། ༈ ནམ་མཁའི་ཁམས་སམ། དབྱིངས་ཀྱི་དབུས་གནས་པར། ཞེས་བྱ་བ་ནི། ཆོས་འབྱུང་ཟུར་གསུམ་བ་ལ་གནས་པ་སྟེ། 
དེའི་དབུས་སུ་གནས་པ་ནི་འོག་གི་རྟེན་གྱི་དཀྱིལ་འཁོར་རོ། །འདིའི་གཞལ་ཡས་ཁང་ནི་ལྷག་མོས་དང་། དཀྱིལ་འཁོར་རྒྱལ་མཆོག་གི་སྐབས་གཉིས་ཀ་འདྲ་ལ་རྡོ་རྗེ་འཆང་གིས་གཙོ་བོ་མཛད་པ་ནི་ལྷག་མོས་ལ་སོགས་པའི་སྐབས་སོ། །རིགས་གཞན་གྱིས་གཙོ་བོ་མཛད་པ་ནི་རྣལ་འབྱོར་བཞི་མན་
ཆད་ཀྱི་སྐབས་སོ་འོ། །སངས་རྒྱས་དཀྱིལ་འཁོར་ཞེས་བྱ་བ་ལ་སོགས་པའི་སངས་རྒྱས་ནི། །རྣམ་པར་སྣང་མཛད་ལ་སོགས་པའི་རིགས་ལྔའི་ལྷ་རྣམས་ཀྱི་འཁོར་ལོའོ། །འོད་ཟེར་སྤྲིན་གྱི་བཀོད་པ་ཆེ། །ཞེས་བྱ་བའི་འོད་ཟེར་ནི་

རང་རང་གི་སངས་རྒྱས་ཀྱི་རིགས་དེ་དང་དེར་འབྲེལ་བའི་ལྷ་སྤྱན་མ་ལ་སོགས་པ་རྣམས་ཏེ། དེ་རྣམས་ཀྱི་ཚོགས་ནི་སྤྲིན་ནོ། །ལྷའི་ཚོགས་དེ་ཉིད་དེ་དེ་རྣམས་ཤར་ལ་སོགས་པའི་རང་རང་གི་གནས་ཇི་ལྟ་བ་བཞིན་དུ་ཡང་
དག་པར་གནས་པས་ན། བཀོད་པ་ཆེན་པོའོ། །སངས་རྒྱས་འབར་བའི་འོད་དང་མཉམ། །ཞེས་བྱ་བའི་སངས་རྒྱས་ནི་སྤྱན་སོགས་རང་རང་གི་རིགས་ཀྱི་བདག་པོའོ་འི་འབར་བའི་འོད་ནི་དེའི་སྐུ་མདོག་གོ། མཉམ་པ་ནི་དེ་དང་འདྲ་
བའོ། །ལྷ་དེ་རྣམས་ཀྱི་བཞུགས་གནས་ནི་འོད་ཟེར་སྣ་ལྔས་ཀུན་ཏུ་ཁྱབ། །ཅེས་བྱ་བ་ནི། ཤར་དཀར་བ་ལ་སོགས་པའི་ཁ་དོག་སྣ་ལྔ་པའི་སའི་ཆ་དང་ལྡན་པའོ། །ཀུན་ནས་ཡོངས་སུ་ཟླུམ་པོར་ཏེ། ཞེས་བྱ་བའི་ཀུན་ནས་ནི་གཞལ་ཡས་༼
འདི་ནི་ལྷ་ཞི་བའི་དབང་དུ་བྱས་པ་སྟེ། ཁྲོ་བོ་ལ་མ་ངེས་སོ། །སངས་རྒྱས་དཀྱིལ་འཁོར་ཞེས་པ་ནས་འོད་དང་མཉམ་ཞེས་པའི་བར་རྐང་པ་གསུམ་གྱི་དོན་ནི། ལྷག་མོས་དང་དཀྱིལ་འཁོར་རྒྱལ་མཆོག་གི་སྐབས་གཉིས་ཀར་སྦྱར་རོ། །༽ཁང་གི་ངོས་ཐམས་ཅད་དུ་བཟང་བ
སྟེ། མཛེས་པའོ། །འདོད་པའི་ཡོན་ཏན་ལྔ་ཡིས་ཁྱབ། །ཅེས་བྱ་བ་ནི། ཤར་ལྷོར་གཟུགས་རྡོ་རྗེ་ལ་སོགས་པ་དང་ལྡན་པའོ། །མཆོད་པ་རྣམ་པ་ལྔས་བརྒྱན་པ། །ཞེས་བྱ་བ་ནི། འདོད་སྣམ་ལ་དཀྱིལ་འཁོར་གྱི་ལྷ་ལ་སོགས་པ་ལ་ཉེ་
བར་བསྟབ་པའི་མེ་ཏོག་ལ་སོགས་པའི་མཆོད་པ་རྣམ་པ་ལྔ་འཛིན་པའི་ལྷ་མོ་དང་བཅས་པའོ། །མདོར་ན་ཞེས་བྱ་ལ་སོགས་པ་ལ། མདོར་བསྡུ་ན་ལྷའི་འཁོར་ལོ་འདི་ལྟར་བསམ་པར་བྱ་བའོ། །༼ཆག་འགྱུར་ལ་སོགས་མེད་པ་ལྟར་བདེའོ། །

གཟུགས་ནི་ཞེས་བྱ་བ་ནི་སྒྲུབ་པ་པོ་བདག་ཉིད་དབུས་སུ་སྟེ་འཁོར་ལོའི་སྟེ། རྟེན་གྱི་དཀྱིལ་འཁོར་གྱི་དཀྱིལ་དུ་རྡོ་རྗེ་འཆང་གི་གཟུགས་སུ་བསྒོམ་པར་བྱ་བ་སྟེ། དཀྱིལ་འཁོར་གྱི་བདག་པོར་གྱུར་པ་ཉིད་ཀྱིས་བཞག་གོ་ཞེས་བྱ་བའི་དོན་ཏོ།། ༈ རྡོ་རྗེ་
འཆང་གཙོ་བོར་བཤད་པ་དེ་ནས་ཏེ་དེའི་འོག་ཏུ་རྣམ་པར་སྣང་མཛད་ལ་སོགས་པ་རིགས་ལྔ་རྣམས་ཀྱི་སྐུ་ཕྱག་རྒྱ་ཆེན་པོ་ཡང་རྡོ་རྗེ་འཆང་ཆེན་པོའི་གཟུགས་དབུས་སུ་བསྒོམ་པར་བཤད་པ་དེ་བཞིན་དུ་དཀྱིལ་འཁོར་གྱི་དབུས་སུ་བསྒོམ་པར་བྱའོ། །ཞེས་
བསྟན་པའི་ཕྱིར། རྣམ་པར་སྣང་མཛད་ཅེས་བྱ་བ་ལ་སོགས་པ་གསུངས་ཏེ། སྐུ་གསུང་ཐུགས་ཀྱིས་མཚན་པའོ་ཞེས་བྱ་བ་ནི། རྡོ་རྗེ་འཆང་གིས་སྤྲུལ་པའི་དང་ཉེ་བ་ན་བཞུགས་པའི་རྣམ་པར་སྣང་མཛད་ཀྱི་ཕྱག་རྒྱ་ཆེན་པོ་ནི་རྡོ་རྗེ་གསུམ་གྱི་ནང་ནས་
སྐུ་རྡོ་རྗེ་ཉིད་དུ་གྱུར་པ་ཡིན་ཡང་རྣམ་པར་སྣང་མཛད་ཀྱི་སྐུ་ལ་གསུང་རྡོ་རྗེ་དང་ཐུགས་རྡོ་རྗེ་དག་གི་ཡོན་ཏན་༼ཞེས་པ་ནི་འགྱུར་གསར་གཉིས་ཀ་ལས་རྡོ་རྗེ་འཆང་གིས་སྤྲུལ་པའི་ཞེས་འབྱུང་བ་བདེའོ། །༽གྱི་ངོ་བོ་ཉིད་ཀྱང་མངའ་བས། སྐུ་གསུང་ཐུགས་རྡོ་རྗེ་
གསུམ་གྱི་ཀྱིས་མཚན་པ་སྟེ་བརྒྱན་པའོ། །བསྡུས་དང་གཅིག་ཏུ་སྦྱོར་བ་ཡིས་ཞེས་བྱ་བ་ནི། འདི་ལ་ལྷ་རྣམས་ཀྱི་འཁོར་ལོ་མ་ལུས་པ་སྡུད་པས་ན་བསྡུས་པ་ཡིས་ཏེ་རྡོ་རྗེ་འཆང་ཆེན་པོའོ། །དེ་དང་གཅིག་ཏུ་སྦྱོར་བ་ནི་མི་བསྐྱོད་པའི་སྐུ་
ཕྱག་རྒྱ་ཆེན་པོ་བསྒོམ་པར་བྱ་བའོ། །༼ཞེས་རྒྱུད་དུ་གསུངས་སོ། །༽དེ་བཞིན་དུ་རཏྣ་ནི་དཀོན་མཆོག་དང་རིན་པོ་ཆེ་གཉིས་ཀ་ལ་འཇུག་ཅིང་། དབལ་ནི་ཏོག་ལ་ཡང་འགྲོ་བས་དཀོན་མཆོག་དབལ་ལ་༼དང་རིན་ཆེན་ཏོག་གཉིས་འདྲའོ། ༼སོགས་པའི་ཕྱག་རྒྱ་

ཆེན་པོར་དཀྱིལ་འཁོར་གྱི་དབུས་སུ་རྣམ་པར་བསྒོམ་པར་བྱ་སྟེ། རྒྱུད་དུ་རིགས་ལྷག་མ་ལྔ་དཀྱིལ་འཁོར་གྱི་དབུས་སུ་སྒོམ་པ་གསལ་བར་མ་བཤད་ཀྱང་གཙོ་བོ་འཕོ་བའི་ཚུལ་གྱིས་བཤད་དུ་རུང་བར་བསྒྲུབ་པ་ནི་རྡོ་རྗེ་མཆོག་ནི་གང་ཡིན་པའི། །
དབུས་སུ་སྐུ་ནི་ལེགས་བྲིས་པ། །དེ་ཡི་མིང་སྨོས་རྡོ་རྗེ་ཡི། ༽འདིར་རྒྱུད་ལས་ཚེ་དཔག་མེད་པའི་འོད་ཅེས་པའི་འོད་བྱེད་པ་ནི་དེའི་སྐུ་དང༌། །ཐོགས་མེད་གྲུབ་པའི་རྒྱ་ཆེན་ནི། །དོན་གྲུབ་ཀྱི་སྐུ་ཕྱག་ཆེན་ནོ། །༼དཀྱིལ་འཁོར་ཡིན་ཞེས་སངས་རྒྱས་གསུང༌། །
ཞེས་གསུངས་པས་སོ། །ཞེས་པའི་ལུང་འདི་འདུས་པའི་ལེའུ་བཅུ་དྲུག་པ་ནས་དྲངས་པ་ཡིན་ལ། དེར་རྐང་པ་གསུམ་པ་མ་བྱུང་བ་བཞིན་དུ། པ་ཚབ་ཀྱི་འགྱུར་ལས་ཀྱང་མ་བྱུང་ཞིང་། འགྱུར་རྙིང་གཉིས་དང་ཆག་འགྱུར་ལས་རྐང་པ་བཞི་འབྱུང་བས། རྒྱ་དཔེ་ལ་མི་འདྲ་བ་གཉིས་ཡོད་
པར་སྣང་ཡང༌། སྔ་མ་ལྟར་ལེགས་སོ། །སྐབས་འདིར་རྡོ་རྗེ་མཆོག་ཅེས་འགྱུར་རྙིང་གཉིས་ལས་འབྱུང་ཡང་། བཅུ་དྲུག་པའི་འགྲེལ་པའི་འགྱུར་རྙིང་ཀུན་ལས། རྡོ་རྗེ་འདིར་ཞེས་དང༌། སྐབས་འདིར་འགྱུར་གསར་གཉིས་ལས། རྡོ་རྗེ་འཛིན་དང་རྡོ་རྗེ་འཆང་ཞེས་འབྱུང་བ་ལྟར། འཛིན་པ་དང་འཆང་བ་ཡོད་
པ་དག་གོ། མཆོག་དང་སོགས་ལ་སྐད་དོད་ཐུན་མོང་བ་ཡོད་པས། འགྱུར་རྙིང་ལས། གོང་འོག་གཉིས་ཀར་མཆོག་ཅེས་དང༌། པ་ཚབ་ཀྱིས་འདིར་མཆོག་ཅེས་དང༌། འོག་ཏུ་སོགས་ཞེས་དང༌། ཆག་གིས་འདིར་རྡོ་རྗེ་འཆང་སོགས་དང༌། འོག་ཏུ་རྡོ་རྗེ་འཛིན་མཆོག་ཏུ་བསྒྱུར་ཡང༌། འགྲེལ་
པའི་འགྱུར་ཀུན་ལས། རྡོ་རྗེ་འཛིན་པ་ལ་སོགས་པ་དཀྱིལ་འཁོར་པའི་ལྷ་རྣམས་ཞེས་འབྱུང་བས། མཆོག་ལ་བསྒྱུར་བ་འགྱུར་གྱི་སྐྱོན་ནོ། །དེས་ན་སོགས་ཁོང་ནས་གང་འདོན་པ་ལ། འདིར་རིགས་དྲུག་གི་གཙོ་བོ་འཕོ་བ་ལས་མ་བཤད་ཀྱང༌། དཀྱིལ་འཁོར་པའི་ལྷ་ལྷག་མ་ཀུན་འདོན་པ།

 རྒྱུད་འགྲེལ་གྱི་དགོངས་པའོ། །དབུས་སུ་གཟུགས་བྲི་བ་ལ་ནི་ཚོན་གྱིས་བྲི་བ་དང༌། ཡིད་ཀྱིས་སྒོམ་པའི་བྲི་བ་གཉིས་སོ། །རྐང་པ་ཐ་མ་ལ་རྒྱུད་ལས། དེའི་དཀྱིལ་འཁོར་གནས་སུ་འགྱུར། །ཞེས་པའི་དོན་ནི། དབུས་སུ་ལྷ་གང་འོང་བ་དེའི་མཚན་སྨོས་པའི་དཀྱིལ་འཁོར་ཞེས་པར་འགྱུར་བའོ།། 
༈ སྐུ་མདོག་ལ་སོགས་པའི་རབ་ཏུ་དབྱེ་བ་བསྟན་པའི་ཕྱིར། སྐུ་གསུང་ཐུགས་ཀྱི་ཞེས་བྱ་བ་ལ་སོགས་པ་གསུངས་ཏེ། སྐུ་གསུང་ཐུགས་ཀྱི་རྡོ་རྗེ་ཅན་ནི་རྡོ་རྗེ་འཆང་ཆེན་པོ་སྟེ་མི་བསྐྱོད་པ་རྗེས་སུ་ཞུགས་པས་ཞེ་སྡང་རྡོ་རྗེར་གྱུར་ནས་སྐུ་
མདོག་ཨིནྡྲ་ནི་དབང་པོ་དང༌། ནཱི་ལ་ནི་སྔོན་པོའམ་ནག་པོར་ཀུན་ཏུ་བྱུང་བའོ། །རབ་འབར་ནི་མེ་འོད་དམར་པོ་འཁྲུགས་པའི་དབུས་ན་བཞུགས་པའོ། །ཞེ་སྡང་རྡོ་རྗེར་གྱུར་པ་དེ་ཉིད་ཀྱིས་ན་རྣམ་པར་གཙིགས་ལ་འཇིགས་འཇིགས་ལྟ་བུ་སྟེ། ཁྲོ་བ་དང་འདོད་ཆགས་
ཆེན་པོ་འདྲེས་པར་གྱུར་པས་མཆེ་བ་ཅུང་ཟད་གཙིགས་པའོ། །ཤེལ་དང་ཟླ་བའི་འོད་འདྲ་བ་ཞེས་བྱ་བ་ནི། རྣམ་པར་སྣང་མཛད་དེ་དེ་ནི་རལ་པའི་ཐོར་ཚུགས་དང་རིན་པོ་ཆེའི་ཅོད་པན་གྱིས་བརྒྱན་པ་སྟེ་འདི་ཀུན་ལ་སྦྱར་བར་བྱའོ་དང་འོད་ཀྱི་དཀྱིལ་
འཁོར་དང་བཅས་ཤིང༌། སྐུ་ལ་མཚན་ཐམས་ཅད་ཀྱིས་བརྒྱན་པ། ཕྱག་གི་གཙོ་བོ་གཡས་ཀྱི་དང་པོས་འཁོར་ལོ་བསྣམས་པར་བསྒོམ་པར་བྱའོ། །སྙན་རྒྱན་ལ་སོགས་པ་རིན་པོ་ཆེ་སྣ་ཚོགས་པའི་རྒྱན་གྱིས་མཛེས་པར་བརྒྱན་པ་སྟེ། འདི་ཡང་ཀུན་ལ་
སྦྱར་རོ། །ཛམྦུ་ཆུ་བོའི་གསེར་འོད་འདྲ་ཞེས་བྱ་བ་ནི། རིན་ཆེན་འབྱུང་ལྡན་གསེར་གྱི་མདོག་ཅན་ལ། སངས་རྒྱས་ཞེས་པ་དེ་བཞིན་གཤེགས་པའི་སྤྲིན་གྱིས་ཀུན་ཏུ་འཁྲིགས་པར་༼འི་དོན་ནི། པ་ཚབ་ཀྱིས། དེ་བཞིན་གཤེགས་པའི་བཀོད་པ་སྤྲོ་

བསྒྱུར་བ་ལྟར་ཏེ། འདིའང་ཀུན་ལ་སྦྱར་རོ། །༽བསྒོམ་པའོ། །དེ་ཡི་ཕྱག་ན་ཞེས་བྱ་བ་ལ་སོགས་པ་ནི། ཞེ་སྡང་རྡོ་རྗེ་དེའི་ཕྱག་ཏུ་རྣམ་པར་བསྒོམ་པའོ། །རྡོ་རྗེ་འབར་བས་རྣམ་པར་བརྒྱན་ཞེས་པ་ནི། མི་ཕྱེད་པའི་འོད་ཟེར་འབར་བས་སྐུ་
ལ་བརྒྱན་པའོ། །མརྐ་ཏ་ཡི་ཞེས་བྱ་བ་ལ་སོགས་པས་ནི། དོན་ཡོད་པར་གྲུབ་པའི་ངོ་བོ་ཉིད་གསུངས་པའོ། །ཕྱག་ན་རིན་ཆེན་བར་ཞེས་བྱ་བ་ལ་སོགས་པས། ཀུན་ཏུ་འབར་བའི་སྤྲིན་གྱིས་ཁྱབ་ཅེས་པ་ནི། འོད་ཟེར་འབར་བའི་སྤྲིན་གྱིས་ཕྱོགས་ཀུན་ཏུ་ཁྱབ་པའི་རིན་པོ་ཆེ་ཕྱག་
གཡས་ཀྱི་དང་པོས་བསྣམས་པ་ནི། རིན་ཆེན་འབྱུང་ལྡན་གྱི་ཕྱག་མཚན་གསུངས་པའོ། །པདྨ་རཱ་ག་ཞེས་བྱ་བ་ལ་སོགས་པས་ནི། འོད་ཟེར་རབ་ཏུ་འབར་བའི་པདྨ་ཕྱག་གཡོན་གྱི་དང་པོ་ན་བསྣམས་ཤིང་། གཡས་པས་དེ་ཐུགས་ཀར་ཁ་འབྱེད་པར་མཛད་པའི་འོད་དཔག་ཏུ་
མེད་པའི་ཕྱག་མཚན་གསུངས་པའོ། །འོད་ཟེར་སྣ་ལྔའི་ཞེས་བྱ་བ་ལ་སོགས་པས་ནི། དོན་གྲུབ་གྱི་ཕྱག་མཚན་གསུངས་སོ། །སྣ་ཚོགས་པ་ཞེས་གསུངས་པའི་དོན་ནི་འགྲོ་བ་མ་ལུས་པའི་དོན་སྒྲུབ་པར་མཛད་པའི་ངོ་བོ་ཉིད་ཡིན་པས་ན། དེ་སྣ་ཚོགས་
པའོ། །༽འགྱུར་རྙིང་ལས། འདོ་ཟེར་སྣ་སྡའི་འོད་འདྲང་སྐྱེ། །གདོན་མི་ཟ་བ་རྡོ་རྗེ་ཅན། །ཞེས་འབྱུང་བ་ལ་པ་ཆབ་ཀྱིས། །འོད་ཟེར་ལྔ་འདྲ་རྣམ་བཅན། །སྣ་ཚོགས་དེན་ཡང་ཅེས་བསྒྱུར་བ་ལེགས་སོ། །རྒྱུད་ལས་ཞེ་བ་ཞེས་བ་ནི་ཞི་པའི་ཉམས་ཅན་ཏ། ཞེ་སྡང་རྡོ་རྗེ་མ་གཏོགས་པ་གསུམ་ལའང་སྦྱོར་རོ་
༈ འོད་ཟེར་དཀར་པོ་ལ་སོགས་པ་དང་ལྡན་པའི་དོན་ཡོད་པར་གྲུབ་པའི་རྡོ་རྗེ་ཅན་གྱི་ཕྱག་མཚན་དུ་ནི་གཡས་ཀྱི་དང་པོ་ན་རལ་གྲི་བསྣམས་པར་བསམ་མོ།། ༈ སྔར་བཤད་པའི་རིགས་དྲུག་པོ་དེ་རྣམས་སྐྱེད་པའི་ཡན་ལག་ཏུ་སྟེ། 

ཐབས་སུ་གྱུར་པའི་དང་པོའི་སྦྱོར་བ་ལ་རྣལ་འབྱོར་བཞི་ཡོད་པའི་རྣལ་འབྱོར་དང་པོ་བསྟན་པའི་ཕྱིར། ལྷའི་སྐུ་སྐྱེད་པ་བསྟན་པ་དེ་ནས་ཞེས་བྱ་བ་ལ་སོགས་པ་གསུངས་ཏེ། གང་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེ་འཆང་དེ་བཞིན་གཤེགས་པ་
དྲུག་པོ་ཐམས་ཅད་ཀྱི་ཆོས་ཀྱི་སྟེ། སྐུའི་དབྱིངས་ཀྱི་སྟེ། རྒྱུའི་ངོ་བོ་ཉིད་དུ་གྱུར་པ་རྡོ་རྗེ་ཞེས་བྱ་བ་སེམས་ཟླ་བའི་རྣམ་པར་མི་ཕྱེད་པ་བསྐྱེད་པ་ལ་ཐུགས་རྩེ་གཅིག་ཏུ་མཛད་པའི་ཏིང་ངེ་འཛིན་དེ་ལ་སྙོམས་པར་ཞུགས་ཤིང་རིགས་དྲུག་སོ་སོའི་སྐུ་ཞལ་ཕྱག་
གི་རྣམ་པ་ཅན་དང་གསུང་ཡིག་འབྲུའི་རྣམ་པ་དང་ཐུགས་རང་གི་ཕྱག་གྱི་རྣམ་པ་ཅན་བྱིན་གྱིས་རློབ་པར་མཛད་ཅིང་ལྷ་སྐྱེད་པར་མཛད་པ་སྟེ། ལྷ་སོ་སོའི་ཟླ་བ་གང་དང་གང་གིས་སོ་སོའི་སྐུ་དང་གསུང་དང་ཐུགས་བྱིན་གྱིས་རློབ་པ་སྟེ། སྐྱེད་པའི་ཟླ་བ་
དེ་དང་དེ་ལང་རྒྱལ་འཇོག་པའི་གསང་སྔགས་རྡོ་རྗེ་འཆང་ཆེན་པོས་གསུངས་པའོ། །ཨོཾ་དྷརྨཱ་ནི་ཆོས་ཏེ། སྔར་བཤད་པ་དང་སྣད་བཅུད་ཀྱི་ཆོས་ཀུན་གྱི་དྷཱ་ཏུ་ནི་དབྱིངས་སམ་ཁམས་ཏེ། མཐར་གཏུགས་པའི་རྩ་བའོ། །སྭ་བྷཱ་ཝ་ཞེས་པ་ནི་རང་བཞིན་ཏེ། ངོ་བོ་རླུང་སེམས་
ཙམ་རྣམ་པ་ཟླ་བ་སྣང་བའོ། །ཨཱཏྨ་ཀ་ནི་དེའི་བདག་ཉིད་དོ་ཀོ་ཨ་ཧཾ་ནི་དེ་ངའོ་ཞེས་པ་སྟེ། ངའོ་སྙམ་དུ་འདོགས་པའི་གཞི་མཐར་གཏུགས་ན་རླུང་སེམས་ཙམ་དུ་ཟད་པའོ། །ཞེས་བྱ་བ་འདིས་ནི། རིགས་དྲུག་ཀ་ལ་ལེའུ་བཅུ་གཅིག་པའི་འགྲེལ་པར་འབྱུང་བ་ལྟར། དེ་བཞིན་ཉིད་
ལས་བྱང་ཆུབ་པའི་ངང་ནས་ཡི་གེ་གསུམ་ལས་ཉི་ཟླ་པདྨ་གསུམ་དང༌། པདྨའི་སྟེང་དུ་ཡི་གེ་གསུམ་དང༌། དེ་ཐམས་ཅད་འདྲེས་པ་ལས་བདག་ཉིད་ཟླ་བའི་དཀྱིལ་འཁོར་འདྲ་བའི་རྣམ་པར་བྱིན་གྱིས་བརླབས་༼སྒྲུབ་ཐབས་གསུམ་གར་སྔགས་འདི་ཟླ་བ་བསྐྱེད་ཟིན་ནས། 

དེ་བརྟན་བྱེད་དུ་གསུངས་པས། འདིས་ཟླ་བ་བསྐྱེད་པ་མིན་ནོ། །༽པ་སྟེ། སྔགས་དོན་ལྟར་ང་རྒྱལ་བརྟན་པར་བྱས་ལ། ཟླ་བ་དེའི་སྟེང་དུ་དེས་བསྐྱེད་པའི་ཡི་གེ་གསུམ་དང་ལ་སོགས་པས་བསྡུས་པ་རྡོ་རྗེ་འཆང་དང་མི་བསྐྱོད་
པ་ལ་རྡོ་རྗེ་དང་ལྷག་མ་ལ་རང་རང་གི་ཕྱག་མཚན་གྱི་གཙོ་བོ་འོག་ནས་འབྱུང་བ་དང༌། དེ་རྣམས་ལས་རིགས་དྲུག་སོ་སོའི་ལྷ་སོ་སོའི་སྐུར་བསྐྱེད་དེ་སྒྲུབ་ཐབས་བསྡུས་པ་ལྟར་ན། དང་པོ་སྦྱོར་བ་ཟིན་པ་དང༌། རྒྱས་པ་ལྟར་ན་དཀྱིལ་འཁོར་རྒྱལ་མཆོག་ཟིན་པ་དང༌། འོག་ནས་
བཤད་པའི་རིམ་གྱིས་ཕྲ་མོའི་རྣལ་འབྱོར་གཉིས་རྣམ་པར་བསྒོམ་མོ་ཞེས་བྱ་བ་ནི་དྲང་བའི་དོན་ཏེ། རིགས་དྲུག་གི་དབང་དུ་བྱས་ནས་ལྷག་མོས་དང་དཀྱིལ་འཁོར་རྒྱལ་མཆོག་གི་བསྐྱེད་པའི་རིམ་པའི་ཏིང་ངེ་འཛིན་ཏོ།། ༈ ཡང་སྔར་བཤད་པའི་
གཞུང་རྣམས་ངེས་དོན་ལ་འཆད་པ་ན་དེ་བཞིན་གཤེགས་པ་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ནི་འོད་ཟེར་ལྔ་པོའོ། །ལྔ་པོ་དེ་རྣམས་ཀྱི་འཕྲོ་བ་ནི་སྟེང་གི་སྣའི་སྒོ་ནས་བྱུང་བའོ། །སྤྲིན་ནི་ཚོགས་སོ། །
བཀོད་པ་ནི་འབྱུང་བ་བཞིའི་དཀྱིལ་འཁོར་རེ་རེ་རྒྱུ་བ་ལ་སྟེན་༼ཞེས་པ་ནི་འབྱུང་བའི་རླུང་རེ་རེ་ལ་འོད་ཟེར་ལྔ་ལྔ་པར་བཤད་པ་ལྟར་མིན་གྱི་འདི་ཉིད་ཀྱི་འོག་ནས་འབྱུང་བ་བཞིའི་རླུང་ལ་འོད་ཟེར་བཞིའི་རྒྱུ་བ་ཞེས་པ་ལྟར་ཡིན་ལ། ལྔ་པ་ནི་ཁྱབ་བྱེད་ནམ་མཁའི་རླུང་
སྟེ། དེ་ལྔ་དེ་བཞིན་གཤེགས་པ་རིགས་ལྔར་རྡོ་རྗེ་འཕྲེང་བ་ལས་གསུངས་སོ། །༽འབྱུང་བ་ལྷག་མ་གསུམ་གསུམ་དང་བཅས་པའི་དཀྱིལ་འཁོར་བཞིར་རབ་ཏུ་འབྱུང་བས་གཅིག་ཀྱང་དུ་མར་སྟོན་ཞིང༌དཀར་པོ་ལ་སོགས་པའི་འོད་ཟེར་གྱི་ཁ་དོག་དུ་མ་

རྣམས་ཀྱིས་ཕྱེ་བས་ཏེ། དུ་མར་སྟོན་པས་ན་བཀོད་པ་སྟེ། ཏིང་ངེ་འཛིན་ནི་རླུང་དེ་རྣམས་ལ་རྩེ་གཅིག་ཏུ་ཡང་དག་པར་དམིགས་པའོ། །རྡོ་རྗེ་ནི་རྡོ་རྗེ་གསུམ་གྱི་ཡི་གེ་གསུམ་མོ། །དེའི་བཀོད་པ་ནི་ཚོགས་པ་སྟེ། འདུས་པའི་དོན་ནོ་ཏེ། གང་
དུ་འདུས་ན། ཨཱ་ལི་ཀཱ་ལི་རྣམས་ཀྱི་མ་ནིང་དང་ལ་སོགས་པས་བསྡུས་པ་སྐྱེས་པ་དང་བུད་མེད་ཀྱི་འི་གཟུགས་ཅན་གྱི་ཡི་གེ་རྣམས་ནི་ཡི་གེ་འབྲུ་གསུམ་དུ་ཞུགས་ཤིང་འདུས་པས་སོ། །མཉམ་པར་བཞག་ཅིང་དེ་ཉིད་དང་མཚན་༼
དབྱངས་གསལ་ལ་ཕོ་མོ་མ་ནིང་གསུམ་དུ་བྱེད་ཚུལ་ནི་འདུས་པའི་ཆ་མཐུན་གྱི་རྒྱུད་རྡོ་རྗེ་སྙིང་པོ་རྒྱན་ལས། ཨཱ་ལི་བཅུ་གཉིས་བུད་མེད་དང༌། ཀ་ཙ་ཊ་ཏ་པའི་སྡེ་ཚན་རྣམས་སྐྱེས་པ་དང༌། རྀ་ལྀ་བཞི་མ་ནིང་དུ་བཤད་པ་ལྟར་བྱའོ། །ཡི་གེ་གསུམ་དུ་སྡུད་ཚུལ་ནི། སྐྱེས་པ་རྣམས་ཨོཾ་དང་། བུད་མེད་
རྣམས་ཨཱཿདང༌། མ་ནིང་རྣམས་ཧཱུཾ་དུ་བསྡུའོ། །༽དུ་འཇུག་པ་དང་གནས་པ་དང་ལྡང་བས་བཟླས་པ་ན་ཏིང་ངེ་འཛིན་ཏེ། དེ་ལྟ་བུའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱ་སྟེ་ལེའུ་དེ་གསུངས་པའོ། །རླུང་སྔགས་གཉིས་སྦྱར་བའི་རྡོར་བཟླས་ཀྱི་དོན་འདི་
ཉིད་ནི་ཨོཾ་ཤཱུ་ནྱ་ཏཱ་ཞེས་བྱ་བ་ལ་སོགས་པའི་གསང་སྔགས་ཀྱིས་སླར་ཡང་སྟོན་ཏེ། ཨོཾ་ནི་རིགས་དྲུག་གི་དང་པོ་གཅིག་དང་ལྡན། པ་ཞེས་པ་རྣམ་སྣང་སྟེ། ཁྱབ་བྱེད་དོ། །ཤཱུ་ནྱ་ཏཱ་ནི་གཉིས་པ་རིན་འབྱུང་སྟེ། ཐུར་སེལ་ལོ། །ཛྙཱ་ན་ཞེས་པ་ནི་
གསུམ་པ་འོད་དཔག་མེད་ཉིད། དེ། གྱེན་རྒྱུའོ། །བཛྲ་ཞེས་བྱ་བ་ནི་བཞི་པ་དོན་གྲུབ་སྟེ། མཉམ་གནས་སོ་འོ། །༽སྭ་བྷཱ་ཝ་ཨཱདྨ་ཀ་ནི་ལྔ་པ། མི་བསྐྱོད་པ་སྟེ་སྲོག་འཛིན་ནོ། །རླུང་ལྔ་དེ་བཞིན་གཤེགས་པ་ལྔར་བྱས་པ་ནི་རྡོར་འཕྲེང་ལས་སོ། །ཨ་ཧཾ་ཞེས་པ་ནི་དྲུག་

པ་རྡོ་རྗེ་སེམས་དཔར་བརྗོད། པ་སྟེ། སྙིང་ཁའི་མི་ཤིགས་པའི་ཐིག་ལེའོ། །འདི་ནི་རྡོར་བཟླས་བྱེད་པའི་ཚེ། རླུང་ལྡང་འཇུག་གཉིས་གང་ནས་བྱེད་པ་དང༌། གནས་པ་གང་དུ་བྱེད་པའི་གནས་ཏེ། ལེའུ་དྲུག་པའི་འགྲེལ་པར། རྡོར་བཟླས་ཀྱིས་སྙིང་ཁའི་རྡོར་
སེམས་བསྐུལ་བར་གསུངས་པའང་འདི་ཉིད་དོ། །དེ་ལྟར་བདེ་གཤེགས་དྲུག་པོའི་བརྡས་རླུང་ལྔ་མི་ཤིགས་པ་དང་དྲུག་བསྟན་པ་ནི། སྐྱེ་བའི་མཆོག་རིན་པོ་ཆེ་ལྟ་བུ་ལ་བསྟན་པ་ཡིན། ཏེ། རླུང་དང་འོད་གསལ་གཉིས་ཀའི་དབང་དུ་བྱས་པ་ཤེས་དགོས་སོ། །ཨོཾ་དང་
ཤཱུ་ནྱ་ཏཱ་ཟུང་གསུམ་གྱི་དང་པོ་ནི་རྣམ་སྣང་དང་རིན་འབྱུང་གཉིས་སྐུ་རྡོ་རྗེ་དང་དེ་ཡང་རླུང་ནང་དུ་འཇུག་པའོ། །ཛྙཱ་ན་དང་བཛྲ་ཟུང་༼ཡང་སྔགས་ཚན་པ་དྲུག་པོ་དེ་ཟུང་གསུམ་དུ་བཅད་པས་ནི་སྔར་བཤད་པའི་རླུང་གཉིས་གཉིས་སྟོན་པ་མིན་གྱི་འཇུག་གནས་ལྡང་གསུམ་སྟོན་པའོ། །
༽གཉིས་པ་ནི་སྣང་མཐའ་དང་དོན་གྲུབ་གསུང་རྡོ་རྗེ་དང་དེ་ཡང་རླུང་ནང་དུ་གནས་པ་ཡིན་ནོ། །སྭ་བྷཱ་ཝ་ཨཱདྨ་ཀ་དང་ཀོ་ཨ་ཧཾ་གཉིས་གཅིག་ཏུ་གྱུར། པ་ནི་མི་བསྐྱོད་པ་དང༌། དྲུག་པ་གཉིས་ཐུགས་རྡོ་རྗེ་དང་དེ་ཡང་རླུང་ཕྱིར་ལྡང་བའོ། །དེ་ལྟར་ན་རླུང་གི་དེ་
ཉིད་ལྡང་འཇུག་གནས་པ་གསུམ་དུ་འདིར་བརྟགས་པ་སྟེ་བསྟན་པའོ་དེ་ཉིད་གསུམ་ནི་གཅིག་ཏུ་གྱུར་པར། །འདི་ལ་གཉིས་ཏེ། སྔགས་ཀྱི་དེ་ཉིད་ཡི་གེ་གསུམ་གྱི་རང་གདངས། རླུང་གི་དེ་ཉིད་གསུམ་གྱི་གདངས་སུ་སྦྱོར་བའི་རྡོ་རྗེ་བཟླས་པ་དང༌། དེ་བྱས་པའི་
མཐུས་རླུང་ལྡང་འཇུག་གཉིས་དབུ་མར་གནས་པར་གྱུར་ནས་ལྡང་འཇུག་མི་བྱེད་ཅིང༌། གནས་པ་ཡང་དེར་ཐིམ་པའི་གཅིག་ཏུ་གྱུར་པའོ། །རླུང་བཞིའི་རེ་རེ་རྒྱུ་བ་ནི། ལྷག་མ་གསུམ་གསུམ་རྒྱུ་བ་དང༌། སྟེང་དང་བསེགས་ཞེས་པ་ལྟར་རྒྱུ་མཚན་རྣམས་ཤིན་ཏུ་ཕྲ་བས། རྣལ་འབྱོར་པ་མིན་པ་ལ་

མི་མངོན་ཞིང་། མི་གསལ་བ་དང༌། རྣལ་འབྱོར་པ་ལ་དེ་རྣམས་གསལ་བའི་མིང་ཅན་ཞེས་བྱ་བར་བརྗོད། ཅེས་བྱ་བ་ནི་དགོངས་པ་ལུང་སྟོན་གྱི་ལུང་གིས་བཤད་པའོ།། ༈ ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་
དཀྱིལ་འཁོར་བསྒོམ་པ་ནི། །ཞེས་བྱ་བ་ནི། ཡང་དག་པར་སྦྱོར་བ་གསུམ་གྱི་ཞེས་པ་ནི། རྡོར་བཟླས་གྱི་མཐུས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་སེམས་དབེན་གྱི་སྣང་མཆེད་ཐོབ་གསུམ་གྱི་ཡེ་ཤེས་རང་གི་བཞོན་པའི་རླུང་དང་སྦྱར་བའི་རླུང་སེམས་
ཙམ་ལས་སྒྱུ་མའི་སྐུར་བསྒོམ་ཞིང་བསམ་པ་སྟེ་བསྐྱེད་པའོ། །སྒྱུ་མའི་སྐུ་དེ་ཁྱད་པར་ཇི་ལྟ་བུ་ཅན་དུ་བསྒྲུབ་ཞེ་ན། འོད་ཟེར་སྤྲིན་གྱི་ཚོགས་ཆེན་པོ་ཞེས་བྱ་བ་སྟེ། འོད་ཟེར་ནི་རླུང་དང་བཅས་པའི་སྣང་བ་གསུམ་གྱི་སྤྲིན་ཏེ། ཚོགས་ཀྱི་སྣང་བ་
རྣམས་འཁྲིགས་པ་སྟེ། རྒྱུའི་ཁྱད་པར་རོ་འོ། །སངས་རྒྱས་འབར་བའི་འོད་དང་མཉམ་ཞེས་བྱ་བའི་སངས་རྒྱས་ནི་སྒྱུ་མའི་སྐུའོ། །འབར་བའི་༼འགྱུར་གསར་གཉིས་ལས། བཀོད་པ་ཆེ་ཞེས་པ་བདེའོ། །༽འོད་དང་མཉམ་པ་སྟེ་འདྲ་བ་ནི། འཇའ་ཚོན་
ལྟ་བུར་དཀར་པོ་ལ་སོགས་པའི་འོད་ཟེར་ལྔས་བརྒྱན་པ་སྟེ་འོད་ཟེར་འཕྲོ་བའི་ཁྱད་པར་རོ་འོ། །འོད་ཟེར་སྣ་ལྔས་ཀུན་ཏུ་ཁྱབ། །ཅེས་བྱ་བ་ནི། སྐུ་དེ་ཁམས་ཕྲ་བ་རླུང་འོད་ཟེར་ལྔ་ལས་ཀུན་ཏུ་སྟེ། ཡོངས་སུ་ཁྱབ་པ་སྟེ། བསྒྲུབ་པ་སྟེ། 
གང་ལས་བསྒྲུབས་པའི་ཁྱད་པར་རོ་འོ། །ཀུན་ནས་ཡོངས་སུ་ཟླུམ་པོ་སྟེ་ཞེས་བྱ་བ་ནི་སྣོད་བཅུད་ཀྱི་དངོས་པོ་ཐམས་ཅད་ཀྱི་མཐར་གཏུགས་པའི་རྩ་བ་རླུང་སེམས་ཙམ་དུ་ཟད་ལ། དེའི་ངོ་བོ་ཉིད་དེ་ངོ་བོའི་ཁྱད་པར་རོ་དོ། །འདོད་པའི་ཡོན་ཏན་ལྔ་ཡིས་

བརྒྱན། །ཞེས་བྱ་བ་ནི། རྒྱུ་བ་ལ་སོགས་པའི་འོད་ཟེར་ལྔ་སྟེ། དེ་རྣམས་དང་ཉེ་བར་ལྡན་པའོ། །མཆོད་པ་རྣམ་པ་ལྔས་བརྒྱན་པ་ཞེས་བྱ་བ་ནི། ཡུལ་རྣམས་ལ་ཉེ་བར་ལོངས་སྤྱོད་པས་ན་མཆོད་པ་སྟེ་དབང་པོ་ལྔ་རྣམས་
སོ། །དེ་རྣམས་ཀྱིས་བརྒྱན་པ་ནི་ལུས་པ་ནི་ལྷག་མའོ། །དེ་མ་ལུས་པར་ནི་ལྷག་མ་ཟད་པའམ། མེད་པའི་དོན་ཏེ། དབང་པོ་ཀུན་ཚང་བའོ། །འདི་དང་ཡན་ལག་གི་རླུང་ལྔ་དང་ལྡན་པ་ནི། ཡུལ་ལ་ལོངས་སྤྱོད་པའི་ཁྱད་པར་རོ། །སྒྱུ་མའི་སྐུ་དངོས་ནི་དབང་པོ་ཀུན་ཚང་བར་
བསྟན་པས། ཞལ་ཕྱག་ལ་སོགས་པ་ཡིད་ཀྱིས་བསྒོམས་པ་ཙམ་མིན་གྱི། རླུང་སེམས་ལས་སྐུ་དེར་དངོས་སུ་སྐྱེས་པ་ལ་བྱ་དགོས་པ་ནི། འདིའི་སྐབས་ཀུན་ཏུ་ཤེས་དགོས་སོ་ཕྱིར་ཏེ།། ༈ དེ་ལྟ་བུའི་རྣམ་པའི་སངས་རྒྱས་ཀྱི་དཀྱིལ་འཁོར་སྒྱུ་མའི་ལུས་
འོད་གསལ་བར་འཇུག་པར་བསྒོམ་པར་བྱ་བ་ནི་བསམ་གཏན་གཉིས་ཀྱིས་འོད་གསལ་དུ་ཡང་ཡང་སྡུད་པའོ། དེ་ལྟར་བདག་ཉིད་ཡང་དང་ཡང་དུ་འོད་གསལ་བར་ཆུད་པར་བསྒོམས་ནས་ཏེ་པས། དོན་གྱི་འོད་གསལ་མངོན་དུ་གྱུར་པ་ན། དེའི་རླུང་སེམས་༼
དེ་ནི་ནམ་མཁའི་དབྱིངས་ཀྱི་དབུས་གནས་པར། །ཞེས་པས་བསྟན་ཏེ། སྔར་ནམ་མཁའི་དབྱིངས་ཆོས་འབྱུང་དང༌། དེའི་དབུས་སུ་དཀྱིལ་འཁོར་གནས་པར་བཤད་པའི་ངེས་དོན་ནོ། །༽ཙམ་ལས་མདོར་ན་སྟེ་སྐད་ཅིག་མའི་རྣམ་པས་ཟུང་འཇུག་རྡོ་རྗེ་འཆང་ཆེན་པོའི་སྐུའི་གཟུགས་
སུ་དབུས་ཞེས་བྱ་བ་འཁོར་བ་དང་མྱ་ངན་ལས་འདས་པ་དག་གི་མཐའ་གཉིས་སྤངས་པའི་དབུས་སུ་འཁོར་བ་ཡོད་པ་དང་མྱང་འདས་མེད་པའི་ཕྱོགས་ཏེ། མཐའ་གཉིས་དང་བྲལ་བར་བདག་ཉིད་རྣམ་པར་བསྒོམ་པར་བྱ་ཞིང་ཤེས་༼བ་ནི་དབུས་སུ་

བསྒོམ་པའི་དོན་ནོ། །ཟུང་འཇུག་པའི་དག་པའི་སྒྱུ་མའི་སྐུ་ནི། སེམས་ཅན་གྱི་དོན་དུ་འཁོར་བ་ཇི་སྲིད་བར་བཞུགས་པས་ཞི་རྐྱང་གི་དབྱིངས་ལ་གནས་པའི་མེད་མཐའ་སྤོང་ཞིང༌། དེའི་དོན་གྱི་འོད་གསལ་ལྷན་ཅིག་སྐྱེས་པའི་ཡེ་ཤེས་ཀྱིས་ནི་འཁོར་བའི་བག་ཆགས་མ་ལུས་པ་སྦྱོང་བས་འཁོར་བའི་ཡོད་
མཐའ་སྤོང་ངོ༌། །༽པར་བྱའོ་ཞེས་བྱ་བའི་དོན་ཏོ། །འོད་གསལ་ལས་ཟུང་འཇུག་ལོངས་སྐུར་བཞེངས་པའི་རིམ་པ་འདི་ཉིད་ཀྱིས་སྟེ། དེ་སྔོན་དུ་བཏང་ནས་ལོངས་སྐུར་མ་ཟད་རྣམ་པར་སྣང་མཛད་ལ་སོགས་པ་སྤྲུལ་པའི་སྐུར་ཡང་གདུལ་བྱ་ལྷ་གང་ལ་དགའ་བའི་བསམ་
པ་ཇི་ལྟ་བའི་དབྱེ་བས། རྣམ་སྣང་ལ་སོགས་པ་དེ་རྣམས་སུ་རང་གི་བདག་ཉིད་བསྐྱེད་ལ་བདག་གི་དོན་ལམ་གོང་དུ་བགྲོད་པ་དང་གཞན་གྱི་དོན་ཞི་རྒྱས་སོགས་བྱའོ། །དེ་ལྟར་བསྐྱེད་དགོས་པ་དེ་བས་ན་རྣམ་པར་སྣང་མཛད་ཕྱག་རྒྱ་ཆེ། །སྐུ་གསུང་ཐུགས་ཀྱིས་
མཚན་པ་འམ། །ཞེས་བྱ་བ་ལ་སོགས་པ་རིགས་ལྔར་བསྐྱེད་ཚུལ་རྒྱུད་དུ་གསུངས་པ་ཡིན་ནོ།། ༈ ཟུང་འཇུག་གི་རྡོ་རྗེ་འཆང་ཆེན་པོའི་རྣལ་འབྱོར་གོང་དུ་བཤད་པ་འདི་ཉིད་ལ་ངེས་པ་བརྟན་པར་བྱ་བའི་ཕྱིར། སླར་ཡང་དེ་བསྐྱེད་ཚུལ་དེ་ནས་
བཅོམ་ལྡན་འདས་ཞེས་བྱ་བ་ལ་སོགས་པ་གསུངས་ཏེ། ༼འདིར་གཞུང་དེ་དག་ཞིབ་ཏུ་མ་བཤད་པ་ནི་ལྷ་དེ་རྣམས་ཀྱི་སྐུ་མདོག་དང་ཕྱག་མཚན་སོགས་ཀྱི་རྣམ་པ་ནི་དྲང་ངེས་གཉིས་ཀ་ལ་འདྲ་བ་ལ་དགོངས་སོ། །༽ཆོས་ཀྱི་དབྱིངས་ནི་འོད་གསལ་བ་སྟེ། ཏིང་ངེ་འཛིན་
ནི་འོད་གསལ་དེ་ལ་དམིགསཔའོ། །སྔགས་དོན་གང་གིས་ཟུང་འཇུག་པའི་སྐུ་དང་གསུང་དང་ཐུགས་བྱིན་གྱིས་རློབ་ཅིང་སྟེ་སྐྱེད་པ་དེ་ནི། སྐུ་གསུང་ཐུགས་བྱིན་གྱིས་རློབ་པ་སྟེ། གསང་སྔགས་དེ་རྡོ་རྗེ་འཆང་ཆེན་པོས་གསུངས་པ་ནི། ཨོཾ་

དྷརྨཱ་དྷཱ་ཏུ་སྭ་བྷཱ་ཝ་ཨཱདྨ་ཀོ་ཧཾ། ཞེས་བྱ་བའོ། །སྔགས་འདིའི་ངེས་དོན་ནི་བཤད་པའི་རྒྱུད་ལུང་སྟོན་ལས་གསུངས་ཏེ། ཨོཾ་ནི་རིགས་དྲུག་གི་དང་པོར་ཏེ། རྣམ་སྣང་དུ་ཤེས་པར་བྱ། སྟེ། དོན་གྱི་འོད་གསལ་གྱི་
ཡེ་ཤེས་ཀྱི་བཞོན་པའི་རླུང་གི་འོད་ཟེར་སྔོན་པོའོ། །དྷརྨཱ་ཞེས་བྱ་བ་ནི་གཉིས་པ་རིན་འབྱུང་སྟེ། རླུང་གི་འོད་ཟེར་སེར་པོའོ། །དྷཱ་ཏུ་ཞེས་བྱ་བ་ནི་གསུམ་པ་སྣང་མཐའ་སྟེ། རླུང་གི་འོད་ཟེར་དམར་པོར་བཤད་དོ། །སྭ་བྷཱ་ཝར་གྲགས་པ་ནི་བཞི་པ་དོན་
གྲུབ་སྟེ། རླུང་གི་འོད་ཟེར་ལྗང་ཁུའོ། །ཨཱདྨ་ཀོ་ནི་ལྔ་པ་མི་བསྐྱོད་པ་སྟེ། རླུང་གི་འོད་ཟེར་དཀར་པོ་ཡིན་ཏེ། ལྷའི་ཁ་དོག་དང་རླུང་གི་ཁ་དོག་མཐུན་པའི་ངེས་པ་མེད་དོ། །ཨ་ཧཾ་དུ་གྱུར་པ་ནི་དྲུག་པ་རྡོ་རྗེ་འཆང་བར་འདོད་པ་སྟེ། དོན་གྱི་འོད་གསལ་གྱི་ཡེ་
ཤེས་ཉིད་དོ། །སྔགས་འདིའི་དོན་གྱི་འོད་གསལ་གྱི་ཡེ་ཤེས་དང་། དེའི་བཞོན་པའི་རླུང་འོད་ཟེར་ལྔ་པ་གཉིས་བརྗོད་པ་སྟེ། བསྐྱེད་ནས་དེ་གཉིས་ལས་དེའི་འོག་ཏུ། བསྒོམ་པའི་བདག་ཉིད་ཅན་གྱི་སྒྲུབ་པ་པོས་ཟུང་འཇུག་བསྒོམ་པ་སྟེ་བསྐྱེད་པར་བྱའོ། །
ཞེས་བྱ་བ་སྟེ། ངེས་པའི་དོན་ཏོ། །༈ ད་ནི་རང་གི་སེམས་དམིགས་པ་ལ་བརྟན་པོར་གནས་པར་བྱ་བའི་ཕྱིར་དུ་ཕྲ་མོ་བསྒོམ་པ་ནི། བསྐྱེད་རིམ་པའི་ཕྲ་མོ་གཉིས་ལ་སྦྱར་རོ། །རིན་ཆེན་ཞེས་བྱ་བ་ལ་སོགས་པས་ཕྲ་མོའི་རྣལ་འབྱོར་རྣམ་
པ་གསུམ་གསུངས་ཏེ། རིན་ཆེན་ཆེན་པོ་ནི་རྡོ་རྗེ་ལ་སོགས་པའི་ཕྱག་མཚན་ཏེ། རིན་ཐང་ཆེ་བས་ན་རིན་པོ་ཆེ་ཞེས་བཏགས་པའོ། །ཁ་དོག་ལྔ་ནི་རིགས་ལྔ་ལས་བྱུང་བ་ནི་མི་བསྐྱོད་པའི་རྣལ་འབྱོར་པ་ཡིན་ན་རྡོ་རྗེ་སྔོན་པོ་སྟེ། དེས་གཞན་རྣམས་

ཀྱང་ཤེས་པར་བྱའོ། །དེའི་ཚད་ནི་ཡུངས་ཀར་གྱི་འབྲས་བུའི་ཚད་ཙམ་ཞིག་གོ། གནས་ནི་རྩ་ཞལ་གྱི་སྟེང་གི་སྣ་ཡི་རྩེ་མོར་བསྒོམ་མོ། །རང་ཉིད་གཙོ་བོ་གང་དུ་བསྐྱེད་པའི་གི་ལྷའི་རྣལ་འབྱོར་གྱིས་སྒོམ་ཚུལ་ནི་ཉིན་དང་མཚན་ཀུན་དུ་ནན་ཏན་དུ་
བྱས་ཏེ་རྟག་ཏུ་སྟེ་བསྒོམ་པར་བྱའོ། །རིན་ཆེན་བརྟན་པར་ཞེས་བྱ་བ་ལ་སོགས་པལ། གང་གི་ཚེ་དེ་ལྟར་བསྒོམས་པ་ལ་བརྟེན་ནས་མཐོང་བའི་མཚན་མ་དང་གཟུང་བ་སྟེ། རེག་པའི་མཚན་མ་ཉེ་བར་སྐྱེ་བ་དེའི་ཚེ། རྡོ་རྗེ་ལ་སོགས་པའི་ཕྱག་མཚན་
བསྒོམས་པདེའི་མཐུས་མི་འགྱུར་བསྟེ། ཏིང་ངེ་འཛིན་བརྟན་པོར་སོང་བར་ཤེས་པའི་མཚམས་ནས། དགོས་པ་ནི་ཏིང་ངེ་འཛིན་བསྒོམ་༼ཆག་འགྱུར་ལས། མཐོང་བའི་མཚན་མ་དང༌། གཟུང་བའི་མཚན་མ་ཞེས་འབྱུང་བ་ལེགས་སོ། །༽པ་ལ་སེམས་རང་
དབང་དུ་གྱུར་པ་བསྐྱེད་པའི་ཕྱིར་དུའོ། །རྡོ་རྗེ་ལ་སོགས་པ་མང་པོར་བྱས་ནས་སྤྲོ་བར་བྱའོ། །བརྟན་པར་མ་གྱུར་ཡོང་མི་སྤྲོ་ཞེས་བྱ་བ་ནི། བསྒོམ་པ་ལ་སློབ་བཞིན་པས་བརྟན་པ་མ་ཐོབ་བར་མི་སྤྲོ་བའོ། །སངས་རྒྱས་ཞེས་བྱ་བ་ལ་སོགས་པ་ལ། རྡོ་རྗེ་
ལ་སོགས་པ་ལ་དམིགས་ནས་སྤྲོ་བ་དང་བསྡུ་བས་དེ་ལ་བརྟན་པར་བྱས་ནས་ལྷའི་སྐུ་ཕྱག་རྒྱ་ཆེན་པོའི་གཟུགས་ཀྱང་སྤྲོ་བར་བྱ་བའི་ཕྱིར། སངས་རྒྱས་ཀྱི་སྐུ་འབར་བ་དང་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་
འབར་བ་འདྲ་བའི་འོད་ནི་དཀར་པོ་ལ་སོགས་པའི་ཁ་དོག་དང་ལྡན་པའོ། །མཆོག་རབ་སྤྲིན་རྣམས་ནི་སངས་རྒྱས་ཀྱི་སྤྲིན་གྱི་ཚོགས་སོ། །འཁོར་ལོ་རྡོ་རྗེ་རིན་ཆེན་དང་ཞེས་བྱ་བ་ནི་རིགས་ལྔའི་ཕྱག་མཚན་ནི་རིམ་པ་བཞིན་དུ་འཁོར་ལོའི་

རྡོ་རྗེ་དང་། རིན་པོ་ཆེས་ཉེ་བར་མཚོན་པའི་སྤྲིན་གྱིས་རྣམས་ཀྱིས་སོ། །པདྨ་རལ་གྲི་མཚོན་ཆེན་འཛིན། །ཞེས་བྱ་བ་ནི། པདྨ་དང་རལ་གྲི་བསྣམས་པའོ། །ཞེས་བྱ་བའི་དོན་ཏོ། །བྱང་ཆུབ་སེམས་དཔའི་སྤྲིན་ཆེན་༼
པ་ཚབ་ཀྱིས། རྡོ་རྗེ་སྤྲིན་ཆེན་པོ་ཞེས་དང་། སྤྲིན་གྱིས་མཚོན་པའི་རིན་པོ་ཆེ་ཞེས་བསྒྱུར་བ་ལྟར་ཡིན་ནོ། །༸ལྷའི་སྐུ་སྤྲོ་ཚུལ་ནི། མི་བསྐྱོད་པའི་རྣལ་འབྱོར་པ་ཡིན་ན། རྡོ་རྗེ་དུ་མ་ལས་མི་བསྐྱོད་པའི་སྐུ་དུ་མར་གྱུར་པ་རྣམས་སྤྲོ་སྟེ། དེས་གཞན་ཡང་ཤེས་པར་བྱའོ། །༽རྣམས་ཞེས་བྱ་བ་ནི་
སྔར་བཤད་པའི་རིགས་ལྔ་སྤྲོ་བས་ཉེ་བར་མཚོན་པ་སྟེ་མཚོན་ནས་རིགས་ལྔ་དང་འབྲེལ་བའི་ལྷ་ལྷག་མ་རྣམས་ཀྱང་སྤྲོ་བའི་བདག་ཉིད་སྒྲུབ་པ་པོས། དང་པོར་རང་གི་ལུས་ཙམ་ཁྱབ་པ་ནས། མཐར་ནམ་མཁའ་ཁྱབ་པར་སྤྲོ་བར་བྱ་ཞིང་གཡོག་
པར་བྱའོ། ཡང་རིམ་གྱིས་བསྡུས་ནས་རྩ་བའི་དམིགས་པ་ལ་གཞུག་པར་བྱའོ། །ཞེས་པ་ནི་གཙོ་བོ་འཕོ་བའི་དབང་གིས་སྟེང་སྒོར་ཕྱག་མཚན་སོ་གཉིས་དང་། དེ་ལས་ལྷར་བསྐྱེད་ནས་སྤྲོ་བ་ཡང་སོ་གཉིས་ཡོད་དོ་སྟེ། སྤྱིའི་དོན་ཏེ་། ཐུན་མོང་བའི་དོན་ཡིན་པས། གང་དང་ཐུན་
མོང་བ་ཡིན་སྙམ་ན། སྟེང་སྒོར་ཕྱག་མཚན་སྒོམ་པ་དང༌། དེ་བརྟན་ནས་སྤྲོ་བསྡུ་བྱེད་པ་ནི། དེ་ཉིད་བསྡུས་པ་ནས་ཀྱང་བཤད་པས། རྣལ་འབྱོར་རྒྱུད་པ་དང་འདིའི་བསྐྱེད་རིམ་པ་གཉིས་ཀྱི་ཐུན་མོང་བའོ། །ཕྲ་མོའི་གཞུང་འདི་རྣམས་ལ། སྔར་བསྡུས་དོན་དུ་ཚུལ་བཞིས་བཤད་པར་གསུངས་ནས། རྒྱས་
བཤད་དུ་ཡིག་དོན་ཟུར་དུ་མ་བཤད་པ་ནི། འདི་ལ་སྤྱི་དོན་ལས་ལོགས་སུ་ཡིག་དོན་མེད་པ་ལ་དགོངས་ཏེ། དོན་དེ་ཉིད་སྒྲའི་ནུས་པས་ཐོན་ཚོད་བཤད་པའི་ཆ་ནས་ཡིག་དོན་ནོ་ཏོ།། ༈ རིན་ཆེན་ཆེན་པོ་ནི་ཀུན་རྫོབ་ཀུནྡ་ལྟ་བུའི་བྱང་ཆུབ་ཀྱི་སེམས་ཏེ། དེ་བསྒོམས་

པ་ལས་རིན་ཐང་ཆེ་བས་སོ། །ཆེ་ཆུང་གི་ཚད་ནི་ཡུངས་ཀར་གྱི་འབྲས་བུའི་ཚད་ཙམ་མོ་གནས་ནི་སྣ་ཡི་རྩེ་མོ་སྟེ། རང་ལྷར་བྱས་པའི་གསང་གནས་ཀྱི་གི་རྡོ་རྗེ་རྩེ་ལྔ་པའི་ཁ་སྟེ་བུག་པར་རོ། །ཁ་དོག་རྣམ་པ་ལྔ་སྟེ་དེ་བཞིན་གཤེགས་པ་ལྔའི་བདག་
ཉིད་དུ་བྱས་པ་ནི། ཐིག་ལེ་སྔོན་པོ་མི་བསྐྱོད་པ་དང༌། དཀར་པོ་རྣམ་སྣང་གི་ངོ་བོར་མོས་ནས་བྱེད་པ་སོགས་ལ། མ་བརྟན་གྱི་བར་དུ་རྟག་ཏུ་བསྒོམ་པར་བྱའོ། །རིན་ཆེན་ཏེ། ཐིག་ལེ་བརྟན་པར་གྱུར་ནས་སྤྲོ་ཚུལ་ཞེས་བྱ་བ་ནི་མདོར་བྱས་ལས། ཇི་སྐད་དུ་བཤད་པའི་
ཆོ་གས་རྡོ་རྗེ་དང༌། པདྨ་འདུས་བྱས་པ་སྔོན་དུ་འགྲོ་བས། རང་གི་བྱང་ཆུབ་ཀྱི་སེམས་ཀྱི་རིན་པོ་ཆེ་ཐིག་ལེ་སྔར་བརྟན་པར་བྱས་ནས་བརྟན་པ་དེ་རྣལ་འབྱོར་ཏེ། ཡུམ་དང་སྙོམས་པར་འཇུག་པའི་ཐབས་ཀྱིས་སྤྲོ་བར་བྱ་ཞིང་སྟེ། ཡུམ་གྱི་པདྨར་
དམིགས་པས་དབྱུང་བའི་ཐིག་ལེ་རྡོ་རྗེའི་བུ་གར་བསྒོམས་པ་བརྟན་པར་མ་གྱུར་གྱི་བར་དུ་མི་སྤྲོ་སྟེ། དེ་ལ་ནི་བྱང་སེམས་མི་ཉམས་པའི་དགོས་པ་ཆེ་བའི་ཕྱིར་རོར་བྱའོ། །སངས་རྒྱས་འབར་བ་འདྲ་བའི་འོད་ཅེས་བྱ་བ་ལ་སོགས་པས་ནི། བྱང་ཆུབ་ཀྱི་སེམས་ཀྱི་ཐིག་ལེ་
པདྨར་ཕྱུང་བ་ལས། བུའི་ཚུལ་དུ་བྱུང་བ་ནི་རིགས་ལྔ་དང་ཚ་བོའི་ཚུལ་ནི་ལྷ་ཕོ་ལྷག་མ་དང་ལ་སོགས་པའི་ཚུལ་དུ་ཕྱུང་བའི་རྟེན་དང་བརྟེན་པའི་དཀྱིལ་འཁོར་ཐིག་ལེའི་༼ཞེས་པ་ནི་རྐང་པ་དྲུག་གི་ཚིག་དོན་ལྷག་མ་སྔར་དང་འདྲ་བ་ལ། སྤྲོ་བ་ནི་པདྨའི་དཀྱིལ་འཁོར་ཕྱི་ནང་དུ་བསྐྱེད་
པའོ། །༼ནང་དུ་བསྐྱེད་ནས་བསྒོམ་པ་དུ་སྟོན་པ་ཡིན་ཏེ། སྦས་པ་གསུམ་གྱི་ནང་ནས་འདོད་༼༸ས་བསྡུས་པ་ཚ་མོའི་ཚུལ་ནི་ལྷ་མོ་རྣམས་སོ། །བུ་དང་ཚ་བོ་སོགས་ལ་འཇོག་ཚུལ་གཞན་ཡང་ཡོད་དོ། །༽ཆགས་ཆོས་ཀྱི་སྦས་པ་སྟེ་ཤས་ཆེར་ཡེ་རྒྱ་ལ་བརྟེན་པའོ། །འདི་ནི་

རིམ་པ་གཉིས་ཀའི་ཐུན་མོང་བར་བྱ་ཡི། བསྐྱེད་རིམ་ཁོ་ན་ལ་མི་བྱའོ།། ༈ ཁ་དོག་རྣམ་པ་ལྔ་པའི་སྟེ་ནི་དེ་བཞིན་གཤེགས་པལྔའི་བདག་ཉིད་ཅན་གྱི་ཁ་དོག་ལྔའོ། །རིན་པོ་ཆེ་ནི་རྡོ་རྗེ་དཀྱིལ་འཁོར་རྒྱན་གྱི་རྒྱུད་སྤྱོད་
བསྡུས་སུ་དྲངས་པ་ལས། སྙིང་གི་དབུས་གནས་མི་ཤིགས་པ། །གསལ་ཞིང་མར་མེ་དག་དང་མཚུངས། །མི་འགྱུར་མཆོག་ཏུ་ཕྲ་བ་སྟེ། །ཨ་ནི་གཙོ་བོ་དམ་པ་འོ། །ཞེས་གསུངས་པ་ལྟར། སྙིང་གའི་དབུས་ཀྱི་མི་ཤིགས་པར་གྲགས་པ་སྟེ། དེ་ལ་དམིགས་ནས་བསྒོམས་པས་སངས་
རྒྱས་ཀྱི་ཡོན་ཏན་རིན་པོ་ཆེ་བསྐྱེད་པས་རིན་པོ་ཆེའོ་སོ། །ཡུངས་ཀར་གྱི་འབྲུ་ཚད་ཙམ་ཞེས་བྱ་བ་ནི་ཐིག་ལེའི་གཟུགས་ཅན་ཡིན་པས་སོ། །སྣ་ཡི་རྩེ་མོར་ཞེས་བྱ་བ་ནི་མི་ཤིགས་པ་གང་དུ་སྒོམ་པའི་གནས་ནི་སྙིང་ག་ཆོས་ཀྱི་འཁོར་ལོའི་པདྨ་
འདབ་མ་བརྒྱད་པའི་ལྟེ་བར་ཏེ། དྷཱུ་ཏིའི་ནང་དུའོ་རོ། །ནན་ཏན་དུ་ཞེས་པ་ནི་མི་ཤིགས་པ་དེ་ལ་ཞེན་པས་ཏེ། དེ་བསྒོམ་པ་ལྷུར་༼ཞེས་པའི་དོན་ནི་ཐིག་ལེ་དཀར་ལ་དམར་བའི་མདངས་ཅན་ནམ། ཉི་ཟླ་ཁ་སྦྱོར་གྱི་ཐིག་ལེའི་དབུས་སུ་ཨ་ཐུང་སྒོམ་པའོ། །
༼ཡེན་པས་། ཏུ་བསྒོམ་པར་བྱ། །ཞེས་སྦྱར་ཞིང་རྡོར་བཟླས་བྱེད་པ་ལ་ཡང་དེ་སྦྱར་རོ། །རླུང་ནང་དུ་འཇུག་པའི་གདངས་ཨོཾ་དང་ནང་དུ་གནས་པའི་གདངས་ཨཱཿདང་ནང་ནས་ཕྱི་རོལ་ཏུ་ལྡང་བའི་གདངས་ཧཱུྃ་གི་གདངས་དང་། སྡུད་པའི་རྣལ་འབྱོར་ནི་རྡོར་བཟླས་
ལ་ནུས་པ་ཐོན་པའི་མཚམས་ཤིག་ནས། བསམ་གཏན་གཉིས་འདྲ་བའི་སྡུད་རིམ་ལྟར་བྱེད་པ་ཡིན་ཏེ། མན་ངག་གི་བཤད་པ་ལས་ཤེས་པར་བྱའོ། །འདི་ཡང་གནད་ཅན་ཞིག་གོ། གཉིས་མེད་དུ་སྦྱོར་བའི་རྣལ་འབྱོར་གྱིས་རྟག་པར་ཉིན་མཚན་དུ་བསྒོམ་པར་བྱའོ། །བརྟན་པ་ཞེས་

པ་ནི་རྟག་པ་སྟེ། དེ་གང་ཡིན་ཞེ་ན། སྔར་བཤད་པའི་མི་ཤིགས་པའོ། །ནས་ནི་དེ་བརྟན་པའི་འོག་ཏུ་དེ་ལས་རིན་ཆེན་ཏེ་ཁ་དོག་ལྔ་པ་ནི་རླུང་རེ་རེ་ཡང་འོད་ཟེར་ཁ་དོག་ལྔ་ལྔ་དང་ལྡན་པའི་འོད་ཟེར་གྱི་ཚོགས་སྤྲོ་བར་བྱ་ཞིང༌སྟེ། འཇུག་པ་དང༌། ༼
དེའི་དོན་ནི་སྔར་བཤད་པ་ལྟར་མི་ཤིགས་པ་བསྒོམས་པས། དམིགས་པ་ཤིན་ཏུ་བརྟན་ཅིང་རྟག་པ་སྟེ་མི་འགྱུར་བར་སོང་སོང་དུ་བསླབ་པའི་དོན་ནོ། །༸ཞེས་པ་ནི་ལྡང་འཇུག་གནས་གསུམ་གྱི་རྡོར་བཟླས་གང་བྱེད་མི་ཤིགས་པ་དེ་ལས་བྱ་བའི་དོན་ཏེ། འདི་ཡང་གནད་ཤིན་ཏུ་ཆེ་ཡང་མན་ངག་ཏུ་ཇི་ལྟ་བ་བཞིན་དུ་མ་ཐོན་
པར་སྣང་བ་ནི་གཞན་དུ་བཤད་པ་ལས་ཤེས་པར་བྱའོ། །༼གནས་པ་དང་ལྡང་བས་འཇུག་པར་བྱའོ། བརྟན་པར་མ་གྱུར་ཡོང་མི་སྤྲོ། གཞན་གྱིས་ནི། །མི་ཤིགས་པའི་དེ་ཁོ་ན་ཉིད་རྟོགས་པ་ཉིད་ཀྱིས་ཏེ། ཁོ་ནས་མི་ཤིགས་པ་ལས་ལྡང་འཇུག་གནས་གསུམ་
གྱི་རྡོར་བཟླས་ཀྱི་རྣལ་འབྱོར་འདི་བྱ་འི། ༼༸ཞེས་ཏེ། །བརྟན་པར་གྱུར་ནས་རིན་ཆེན་སྤྲོ། ཞེས་པའི་སྟེང་ནས་བཤད་པའོ། །༼ཞེས་བྱ་བ་ནི་སྟེ། དེ་འི་དེ་ཉིད་མ་རྟོགས་པས་ནི་རྣལ་འབྱོར་འདི་བྱ་བ་མ་ཡིན་ནོ། །ཞེས་བསྟན་པ་ཡིན་ནོ། །ད་ནི་སྤྲོ་བའི་ཆོ་ག་བསྟན་
པར་བྱ་བའི་ཕྱིར། སངས་རྒྱས་འབར་བ་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་འབར་བ་ནི་སངས་རྒྱས་ཀྱི་སྐུ་འོད་ཟེར་རྣམ་པ་ལྔ་འབར་བའོ། །དེ་དང་འདྲ་བའི་འོད་ནི་གྱེན་རྒྱུ་ལ་སོགས་པའི་དཀྱིལ་འཁོར་བཞི་སྟེ། གྱེན་རྒྱུས་གཙོ་བོ་
བྱས་ནས་རྒྱུ་ན་སྣ་བུག་གཡས་པ་དང་ལ་སོགས་པས་བསྡུས་པ་མཉམ་གནས་ཀྱིས་གཙོ་བོ་བྱེད་ན་སྣ་བུག་གཡོན་པ་དང༌། སྲོག་དང་ཐུར་སེལ་གྱིས། གཙོ་བོ་བྱེད་ན་སྣ་བུག་གཉིས་ཀ་ལས་མཉམ་རྒྱུ་བྱེད་པའི་དབྱེ་བས་ཕྱེ་བའི་རླུང་བཞི་གཙོ་བོ་དང་འཁོར་དང་། དེ་དག་གི་སྤྲིན་གྱི་

སྣ་བུག་གི་རང་གི་ནམ་མཁའ་ཁྱབ་པར་སྤྲོ་བ་ནི་རྡོ་རྗེ་སོགས་འཛིན་པའི་དེ་བཞིན་བཞིན་གཤེགས་པ་དང་བྱང་ཆུབ་སེམས་དཔའི་སྤྲིན་སྤྲོས་པས་ནམ་མཁའི་ཁོངས་སུ་གཏོགས་པ་དགང་བར་བྱའོ་ཞེས་བྱ་བ་སྔར་བཤད་པའི་ངེས་དོན་སྟེ། 
མཐར་ཐུག་པའོ།། ༈ རྣམ་པར་སྣང་མཛད་ལ་སོགས་པ་རིགས་ལྔའི་བསྐྱེད་པའི་སྐྱེད་ཆོག་གི་རིམ་པ་བསྟན་པའི་ཕྱིར། ནམ་མཁའི་དབྱིངས་ཀྱི་དབུས་གནས་པར་ཞེས་བྱ་བ་ལ་སོགས་པ་གསུངས་ཏེ། ནམ་མཁའི་དབྱིངས་ནི་ལྷག་མོས་
འོད་གསལ་དུ་བསྡུས་པའི་དེ་བཞིན་ཉིད་དོ། །དབུས་གནས་པ་ནི་དེ་ལ་དམིགས་པའི་དེ་བཞིན་ཉིད་ལས་བྱང་ཆུབ་པ་ཡི་གེ་དང་མཚན་མའི་སྔོན་དུ་འགྲོ་བས་དེ་གཉིས་བསྒོམས་ལ། ཐམས་ཅད་འདྲེས་པ་ལས་བྱང་ཆུབ་པ་གཉིས་པ་ཟླ་བའི་དཀྱིལ་འཁོར་ཡིད་ཀྱིས་བྲི་བ་སྟེ་
བསྒོམས་ལ། གསལ་བ་ཟླ་བའི་དཀྱིལ་འཁོར་གྱི་དབུས་སུ་གནས་པར་ཏེ། ཟླ་བ་དེའི་སྟེང་དུ་ཕྱག་མཚན་ལས་བྱང་ཆུབ་པ་འཁོར་ལོ་བསམས་ཏེ། དེ་ཡོངས་སུ་གྱུར་པ་ལས་འཁོར་ལོ་ལས་བྱུང་བའི་དཀྱིལ་འཁོར་ཏེ། རྣམ་པར་སྣང་མཛད་སྐུ་མདོག་དང་ཕྱག་མཚན་སྔར་
བཤད་པ་ཇི་ལྟ་བ་བཞིན་དུ་བསྒོམ་མོ། །དེ་བཞིན་དུ་པདྨ་ཡོངས་སུ་གྱུར་པ་ལས་པདྨའི་དཀྱིལ་འཁོར་དང་འདྲ་བ་པདྨ་རཱ་གའི་འོད་ཅན་འོད་དཔག་ཏུ་མེད་པ་པདྨའི་རིགས་ཀྱི་རྣལ་འབྱོར་པས་བསྒོམ་པར་བྱའོ། །རིན་པོ་ཆེ་ལ་བརྩོན་པ་རིན་པོ་ཆེའི་
རིགས་ཀྱི་རྣལ་འབྱོར་པས་རིན་པོ་ཆེ་ཡོངས་སུ་གྱུར་པ་ལས་༼ཞེས་པ་ནི། བྱང་ཆུབ་པ་དང་པོ་གཉིས་སྔར་བཤད་པ་དང་འདྲ་བར་བསྐྱེད་པ། རིགས་གཞན་ལའང་སྦྱོར་བའོ། །༽རིན་ཆེན་འབྱུང་ལྡན་གྱི་རིན་པོ་ཆེའི་དཀྱིལ་འཁོར་འདྲ་བ་ཁ་དོག་སེར་པོར་བསྒོམ་

པར་བྱའོ། །སྦྱོར་བའི་དཀྱིལ་འཁོར་ནི་སྣ་ཚོགས་རྡོ་རྗེ་སྟེ་དེ་ལས་བྱུང་བ་དོན་ཡོད་པར་གྲུབ་པ་བསྒོམ་པར་བྱའོ། །ནམ་མཁའ་འདྲ་བར་བྲི་བར་བྱ་ཞེས་བྱ་བ་ནི་ནམ་མཁའ་དང་འདྲ་ཞིང་མཚུངས་པ་སྟེ། ནམ་མཁའ་དང་འདྲ་བ་དེར་གནས་ཞེས་པ་ནི། ༼འགྱུར་རྙིང་
ལྟར་ན་མ་འབྲེལ་ཡང་པ་ཚབ་ཀྱིས་མཁའ་དང་འདྲ་ལ་བྲི་བར་བྱ་ཞེས་བསྒྱུར་བ་ལ་གནས་གཞིའི་སྒྲ་ཡོད་པ་ལྟར་བྱ་དགོས་པའི་དོན་ནོ། །༽ཤྱཱ་མ་ཞེས་པ་ལྗང་ཁུ་དང་། སྔོ་བསངས་གཉིས་ཀ་ལ་འཇུག་ཀྱང་ནམ་མཁའ་ལྟར་སྔོ་བསངས་ཞེས་བྱ་བའི་དོན་ཏོ། །འདི་དག་ཅེས་
བྱ་བ་ལ་སོགས་པ་ལ་སྐུ་དང་གསུང་དང་ཐུགས་སྒོམ་པ་འམ་སྒྲུབ་པས་མཚོན་པའི་སྐུའོ་འི་དཀྱིལ་འཁོར་ཏེ། ལྷའི་དེ་གང་ཡིན་ཞེ་ན། མི་བསྐྱོད་པ་སྟེ་དེ་ནི་ཕྱག་མཚན་༼འབྱུང་བས་སྔོ་བསངས་ཉིད་ལ་བྱ་དགོས་པས་མི་བསྐྱོད་པ་ལ་སྦྱར་རོ། །
༽རྡོ་རྗེ་རྩེ་ལྔ་པ་ལས་བྱུང་བའོ། །རིགས་ལྔ་པོ་འདི་དག་སངས་རྒྱས་རབ་ཀྱི་མཆོག། བསྒོམས་པའི་ཕན་ཡོན་ནི། ཐམས་ཅད་མཁྱེན་པའི་ཚུལ་འཐོབ་པའོ། །ཞེས་བྱ་བ་ནི། ཐམས་ཅད་མཁྱེན་པ་ཉིད་ནི་སྦྱོར་བ་སྟེ། དེ་སེམས་ཅན་རྣམས་ཀྱིས་
དམིགས་༼ཞེས་པས་སྟོན་ལ། དེ་ཡང་པ་ཚབ་ཀྱི་འགྱུར་ལས། སེམས་ཅན་རྣམས་ཀྱིས་ཀུན་མཁྱེན་པ་ཉིད་འཐོབ་ཅིང་འཛིན་པར་བྱེད་དུ་འཇུག་པའི་ངང་ཚུལ་ཅན་གང་དག་ལ་ཡོད་པ་དེ་དག་ལ་དེ་སྐད་ཅེས་བྱའོ། །ཞེས་པ་ལྟར་ལེགས་པས་བྱེད་དུ་འཇུག་པའི་ངང་ཚུལ་ཅན་གྱི་ཕན་ཡོན་ནི་རིགས་
ལྔའི་ཏིང་ངེ་འཛིན་གང་དག་ལ་ཡོད་པ་ཞེས་པའོ། །༼ཤིང་འཛིན་པའི་ངང་ཚུལ་ཅན་གང་ཡིན་པ་དེའོ། །རྡོ་རྗེ་བཀོད་པ་ཞེས་བྱ་བ་ནི། རྡོ་རྗེ་ནི་དེ་བཞིན་གཤེགས་པ་རྣམས་སོ། །དེ་རྣམས་ཀྱི་བཀོད་པ་ནི་གང་དུ་འདུས་པ་མཛད་པ་དེ་ནི་རྡོ་རྗེ་བཀོད་པའི་ལེའུ་

ཞེས་བྱ་སྟེ། དྲང་བའི་དོན་ཏོ།། ༈ ནམ་མཁའི་དབྱིངས་ནི་འོད་གསལ་བའོ། །དེའི་དབུས་སུ་གནས་པ་ནི་འོད་གསལ་བ་དེ་ལས་བྱུང་བའོ། །ཟླ་བའི་དཀྱིལ་འཁོར་ཏེ། སྙིང་གའི་མི་ཤིགས་པའོ། །བྲི་བར་བྱ་བའི་
དོན་ནི་ཤེས་པར་བྱ་བའོ། །༼ཡང་ངེས་དོན་དུ་བཤད་པས་ནི་སྔར་བཤད་པའི་སྙིང་ཁའི་མི་ཤིགས་པ་ལས་རླུང་ལྡང་འཇུག་གནས་གསུམ་གྱི་རྡོར་བཟླས་བྱེད་པ་དེ་ཉིད་འདིར་གསལ་བར་སྟོན་ནོ། །༼གསལ་བའི་དཀྱིལ་འཁོར་ནི་མི་ཤིགས་པ་དང་དབུས་གནས་༼
༸ལ་བཤད་དེ་དེ་ནི་རླུང་སྣ་སྒོ་གང་ལས་རྒྱུ་ཡང་། སྙིང་གའི་དྷུ་ཏཱིའི་ནང་གི་མི་ཤིགས་པ་ལས་འབྱུང་བར་ལྟ་བ་སྟེ་ལྷག་མ་རྣམས་ལ་ཡང་དེ་ལྟར་རོ། །༽པར་ཞེས་པ་ནི་མི་ཤིགས་པ་ལས་ངེས་པར་བྱུང་བའི་དོན་ནོ་འོ། །འཁོར་ལོའི་དཀྱིལ་འཁོར་ནི་ཆུའི་དཀྱིལ་
འཁོར་སྲོག་འཛིན་ཏེ། འདིས་གཙོ་བོ་བྱས་ནས་རྒྱུ་ན་སྣ་བུག་གཉིས་ཀ་ནས་སོ། །འདིས་ནི་དྲང་དོན་ལ་རྣམ་སྣང་དུ་བཤད་པའི་ངེས་དོན་སྟོན་གྱི་སྲོག་འཛིན་རྣམ་སྣང་གི་རླུང་དུ་སྟོན་པ་མིན་པས་མི་བསྐྱོད་པའི་ངོ་བོ་ཉིད་ཁ་དོག་དཀར་ཞིང་དལ་བར་རྒྱུ་བའོ། །དེ་སྒོམ་པ་ནི་
འབྱུང་བར་གྱུར་པར་ཤེས་པར་བྱ་བའོ། །པདྨའི་དཀྱིལ་འཁོར་འདྲ་བ་ནི་མེའི་དཀྱིལ་འཁོར་ཏེ་གྱེན་རྒྱུ་ཁ་དོག་དམར་པོའོ། །པདྨ་བསྒོམ་པར་བྱ་བ་ནི་འོད་དཔག་ཏུ་མེད་པའི་༼ཅེས་བཤད་དོ། །༽ངོ་བོ་ཉིད་དེ། འདིས་གཙོ་བོ་བྱས་ནས་རྒྱུ་ན་
སྣ་བུག་གཡས་ནས་འབྱུང་བར་གྱུར་པར་ཤེས་པར་བྱའོ། །རིན་ཆེན་དཀྱིལ་འཁོར་འདྲ་བ་ནི་དབང་ཆེན་གྱི་སྟེ། སའི་དཀྱིལ་འཁོར་ཐུར་སེལ་ལོ་རོ། །རིན་ཆེན་བརྩོན་ཞེས་པ་ནི་རིན་ཆེན་འབྱུང་ལྡན་ཟློས་པས། འདིས་གཙོ་བོ་བྱས་ནས་རྒྱུ་

ན་སྣ་བུག་གཉིས་ཀ་ལས་དྲག་ཏུ་འབྱུང་བར་གྱུར་པར་ཤེས་པར་བྱའོ། །སྦྱོར་བའི་དཀྱིལ་འཁོར་ནི་རླུང་གི་དཀྱིལ་འཁོར་ཏེ། ཁ་དོག་ནག་པོ་དོན་ཡོད་པར་གྲུབ་པའི་ངོ་བོ་ཉིད་འདིས་གཙོ་བོ་བྱས་ནས་རྒྱུ་ན་སྣ་བུག་གཡོན་ནས་འབྱུང་བ་ཡིན་པར་ཤེས་པར་བྱ་སྟེ། དེ་
རྣམས་ནི་དེ་བཞིན་གཤེགས་པའི་ངོ་བོ་ཉིད་ཀྱི་རླུང་ལ་ལྔ་ཡོད་ཀྱང་ད་ལྟ་རྡོར་བཟླས་བྱེད་པ་༼འདི་ཁ་དོག་ནག་པོར་འགྱུར་གསར་རྙིང་ཀུན་ལས་འབྱུང་ཡང་། ཤྱཱ་མ་ཞེས་པ་ལྗང་ཁུར་མ་བསྒྱུར་བའི་སྐྱོན་ཏེ། སྤྱོད་བསྡུས་ལས། རླུང་འདི་མདོག་ལྗང་སེར་དང༌། འོད་ཟེར་ནག་པོར་བཤད་པ་ལྟར་བྱའོ།
༼ཁྱབ་བྱེད་ལ་མི་བྱེད་པས་འོད་ཟེར་བཞིའི་རབ་ཏུ་རྒྱུ་བ་བཤད་པ་ཡིན་ནོ། ༈ རྩ་བའི་རླུང་བཞི་ལ་རྡོར་བཟླས་བྱེད་པ་དེ་རྣམས་ཀྱིས་སྐུ་དང་གསུང་དང་ཐུགས་སྒྲུབ་ཅིང་སྟེ། རྫོགས་རིམ་པའི་སྐུ་རྡོ་རྗེ་ལ་སོགས་པ་རྡོ་རྗེ་གསུམ་སྐྱེད་པས་ན་རྡོ་རྗེ་ལས་
བྱུང་བ་སྟེ། ༼འདིར་རླུང་ལྡང་བ་ཙམ་བཤད་པ་ནི་ཕྱོགས་ཙམ་མཚོན་པ་སྟེ། དེས་འཇུག་གནས་གཉིས་ཀྱང་ཤེས་པར་བྱའོ། །༽ཞེས་པའི་རྡོ་རྗེ་ནི་འོད་གསལ་བའོ། །བྱུང་བ་ནི་འོད་གསལ་བ་ལས་བཞེངས་པ་བདེན་པ་གཉིས་ཀྱི་བདག་ཉིད་ཅན་གྱི་ལྷའི་དཀྱིལ་འཁོར་བསྐྱེད་པ་
ཡིན་པར་ཤེས་པར་བྱའོ། །གང་ཟག་གང་གི་ཡིན་ཞེ་ན། ཐམས་ཅད་མཁྱེན་པའི་ཚུལ་འཐོབ་པ་ནི་རྣམ་པ་ཐམས་ཅད་མཁྱེན་པའི་གོ་འཕང་ཐོབ་པར་འདོད་པ་རྣམས་ཀྱིའོ། །ཞེས་རྡོ་རྗེ་ལ་སོགས་པ་ལ། རྡོ་རྗེ་ནི་ཡོངས་སུ་རྫོགས་པ་ཟུང་འཇུག་པའི་
ལྷའི་སྐུའོ། །བཀོད་པ་ནི་ཚོགས་སོ། །དེ་སྟོན་པའི་ཚིག་གི་ལེའུ་ལ་ཡང་དེ་སྐད་ཅེས་བྱའོ།། ༈ སྔར་བཤད་པའི་རྫོགས་རིམ་པའི་ཕྲ་མོའི་རྣལ་འབྱོར་འདི་ཉིད་བཤད་པའི་རྒྱུད་ལུང་སྟོན་གྱི་ལེའུ་འདི་ཉིད་ལས་གསལ་བར་སྟོན་པས་འདིར་དེ་ལ་འཇུག་

པར་བྱ་སྟེ། ཐོག་མར་སྐྱེ་བ་དང༌། མཐར་འགག་པ་འ་མེད་པའི་ཡུལ་གྱི་འོད་གསལ་དང་རོ་གཅིག་ཏུ་སྦྱོར་བའི་ཟུང་འཇུག་གི་རྣལ་འབྱོར་ནི། །ཤིན་ཏུ་རྟོགས་དཀའ་བས་ཕྲ་མོ་ཞེས་ནི་རབ་ཏུ་བརྟགས། །པ་སྟེ་བཤད་དོ། །ཟུང་དུ་སྦྱོར་ཚུལ་ནི་
མི་གསལ་བ་དང་། གསལ་བའི་ཐུགས་དང་སྐུར་ངོ་བོ་གཅིག་ཏུ་ཡང་དག་པར་སྦྱོར། །བ་སྟེ་སྐུ་དེ་ནི་དངོས་མེད་ཀྱི་ངོ་བོ་ཉིད་འོད་གསལ་ལས་བྱུང་། །བའོ། །རང་བཞིན་གྱིས་གྲུབ་པ་སྟེ། རྒྱུ་རྐྱེན་གྱིས་མ་བསྐྱེད་པའི་དེ་ཁོ་ན་ཉིད་དང་རོ་གཅིག་ཏུ་ཞུགས་པས། མི་
གསལ་བ་དང་གསལ་བ་གཉིས་གང་ཞེ་ན། དང་པོ་གཅིག། སྟེ། མི་གསལ་བ་ནི་གཅིག་དང་དུ་མའི་སྤྲོས་པའི་སྣང་བ་རྣམ་པར་སྤངས་པ། །འི། ཡེ་ཤེས་སོ། །ཡང་གཅིག་སྟེ་གསལ་བ་ནི་འོད་གསལ་གྱི་རླུང་སེམས་ཙམ་ལས་སྐྱེས་པའི་རྟེན་ཅིང་འབྲེལ་བར་འབྱུང་བའི་ཆོས་
སུ་གྲགས། །པ་སྟེ། བཤད་པ་སྣོད་བཅུད་ཀྱི་དངོས་པོ་ཀུན་གྱི་འབྱུང་གནས་རླུང་སེམས་ཙམ་གྱི་ངོ་བོ་ཉིད་ཀྱི་དག་པའི་སྒྱུ་མའི་སྐུའོ། །གཅིག། ཏུ་དེ་གཉིས་སྦྱོར་ཚུལ་ནི་རྣལ་འབྱོར་པ་བདག་ཉིད་ཀྱི་ཐུགས་ནི་འོད་གསལ་གྱི་ཡེ་ཤེས་དང༌། སྐུ་ནི་སྒྱུ་མའི་སྐུར་ངོ་བོ་གཅིག་པ་འདི་ལྟར་རམ། 
འདི་འདྲར་བྱས་པའོ། །བྱས་ནས་ནི། །༼ཞེས་པས་ཟུང་འཇུག་པས་རྡོར་བཟླས་བྱེད་པ་བསྟན་པ་འདྲ་བ་གཅིག་ཡོད་ཀྱང་། དེ་མིན་གྱི་བཤད་པའི་རིམ་པ་ལ་སྦྱར་རྒྱུ་ཡིན་ནོ། །དེ་ཡང་ཐོག་མཐའ་ཞེས་པ་ནས། བྱས་ཞེས་པ་ཡན་གྱི། སངས་རྒྱས་རབ་ཀྱི་མཆོག་། སྐུ་དང་གསུང་ཐུགས་སྒྲུབ་པ་ཡིས། །
རྡོ་རྗེ་ལས་བྱུང་དཀྱིལ་འཁོར་རོ། །ཞེས་པའི་ངེས་པའི་དོན་བཤད་ནས་ནི། ནམ་མཁའི་དབྱིངས་ཀྱི་དབུས་གནས་པར། །ཟླ་བའི་དཀྱིལ་འཁོར་བྲི་བར་བྱ། །ཞེས་སོགས་ཀྱི་ངེས་དོན་འཆད་ཅེས་པའི་དོན་ནོ། །༽རྩ་རྒྱུད་ལས། འཁོར་ལོ་དང་པདྨ་དང་རིན་པོ་ཆེ་དང་སྦྱོར་བའི་ཆོས་ཀྱི་དཀྱིལ་འཁོར་བྲི་བར་བྱ་བར་གསུངས་

པའི་དོན་རླུང་བཞི་ལ་རྡོར་བཟླས་བྱས་པ་འདི་དག་གིས་སྔར་བཤད་པའི་འོད་ཟུང་གི་ཡེ་ཤེས་བསྐྱེད་པར་སྟོན་པ་ནི། རིགས་བཞིའི་སྐུ་མདོག་བཞི་བསྒོམ་པར་གསུངས་པའི་ངེས་དོན་ནི། ཆོས་ཀྱི་དཀྱིལ་འཁོར་བྲི་བར་བྱ། །དམར་པོ་གྱེན་རྒྱུ་དང་གནག་པ་ནི་སྔར་བཞིན་ལྗང་ཁུ་མཉམ་གནས་དང་དེ་བཞིན་
སེར། །པོ་ཐུར་སེལ་དང༌དཀར་པོ་ཉིད་ནི་སྲོག་འཛིན་ཏེ། དེ་ནི་མདོར་བསྡུས་པ། །སྟེ། ཞིབ་ཏུ་མ་ཕྱེ་བའོ། །ཕྱེ་ན་ནི་རླུང་བཞི་པོ་རེ་རེ་རྒྱུ་བ་ན། བཞི་བཞི་ཡི་ར་ནི་སྦྱོར་བ་སྟེ། ལྡན་པ་ཡིས། །རྒྱུ་བ་ལ་སྣ་བུག་གཡས་ལ་རྒྱུ་བ་ལ་མཚོན་ན་ཐོག་མའི་ཉིས་བརྒྱ་ཉེར་ལྔ་གོས་དཀར་དང་ལ་སོགས་
པས་བསྡུས་པ་དེ་ནས་དེ་ཙམ་ཞིག་རྒྱུ་བ་སྒྲོལ་མ་དང༌། དེ་ནས་དེ་ཙམ་ཞིག་རྒྱུ་བ་སྤྱན་མ་དང༌། དེ་ནས་དེ་ཙམ་ཞིག་རྒྱུ་བ་མཱ་མ་ཀཱིའི་རླུང་དུ་ཤེས་པར་བྱས་ལ། ལེགས་པར་བྲི། །བ་སྟེ། བསྒོམ་པར་བྱའོ། །དེས་གཞན་གསུམ་ལའང་ཤེས་པར་བྱའོ། །རླུང་བཞི་པོ་དེ་རེ་རེ་ཡི་དབུས་སུ་ཏེ། ནང་དུ་རང་རང་གི་ལྷ། །མོ་བཞིའི་རླུང་རྒྱུ་བ་དང་སྔགས་
སྦྱོར་བ་ལ་གཞོལ་བ་ནི་མཆོག་གོ་ཞེས་དེའི་བསྔགས་པ་བསྟན་ནོ། །བཞི་ཡི་གོ་འཕང་མཆོག། གོས་དཀར་ལ་སོགས་ལྷ་མོ་བཞིའི་རླུང་གི་རྒྱུ་ཚུལ་གོ་རིམ་ཇི་ལྟ་བ་བཞིན་དུ། །སྦྱར་ན་གོས་དཀར་མོ་ནི་སྣ་བུག་གི་སྟེང་ངོས་ནས་དང་སྒྲོལ་མ་ནི་བསེགས་ཏེ། སྣ་བུག་གི་༼
པ་ཚབ་ཀྱིས་བཞི་དང་སྦྱོར་བ་ལ་གཞོལ་མཆོག། ཅེས་བསྒྱུར་བ་ལེགས་སོ། །༽ལོགས་ནས་དང་སྤྱན་མ་ནི་སྣ་བུག་གི་དབུས་དྲངས་ཐད་ཀ་ནས་དང་། མཱ་མ་ཀཱི་རྒྱུ་བ་ན་སྣ་བུག་གི་འོག། ངོས་ནས་རྒྱུའོ། །སྔར་དམར་དང་ཞེས་བཞི་བཤད་པ་༼ཆག་གིས་ལོགས་སུ་བསྒྱུར་བ་ལེགས་སོ། །
༽ནི་རིམ་བཞིན་དུ་མེ་དང་རླུང་དང་དབང་ཆེན་དང༌། །ཆུ་སྟེ་འབྱུང་བ་བཞི་སོ་སོའི་དཀྱིལ་འཁོར་དང་སྦྱར་བར་བྱ་སྟེ། རྡོར་བཟླས་སུ་འགྲོ་ཚུལ་ནི་སྔར་བཞིན་ནོ་རོ། །ཞེས་བཅོམ་ལྡན་འདས་ཀྱིས་གསུངས་ཏེ། ངེས་པའི་དོན་ཏོ།། ༈ སྒྲོན་མ་གསལ་བར་བྱེད་པ་ཞེས་

བྱ་བའི་རྒྱ་ཆེར་བཤད་པ་ལས། ལེའུ་གསུམ་པ་མཐའ་དྲུག་གིས་བཤད་པའོ། །རགས་པའི་ལྷ་ལ་དམིགས་པ་སྔོན་དུ་འགྲོ་བས་སྟེང་འོག་གི་སྒོར་ཕྲ་མོའི་རྣལ་འབྱོར་བསྒོམ་པ་ལེའུ་༼
པ་ཚབ་ཀྱིས། ལྷ་ལ་དམིགས་པ་སྔོན་དུ་བཏང་སྟེ། ཕྲ་མོའི་རྣལ་འབྱོར་བསྒོམས་པས་ཁྱད་པར་དུ་བསྒྲུབས་པའི་སློབ་མ་ཞེས་བསྒྱུར་བ་ལྟར་ན་ལེའུ་སྔ་ཕྱིའི་འབྲེལ་གྱི་རྣམ་པ་གསལ་ལོ། །༽གསུམ་པར་བསྟན་ནས་བླ་མ་ལ་གུས་པ་སོགས་ཀྱི་མཚན་ཉིད་ཁྱད་པར་ཅན་རྣམས་ཚང་བའི་
གྱི་སློབ་མ་རྣམས་རྡུལ་ཚོན་གྱི་དཀྱིལ་འཁོར་དུ་དབང་བསྐུར་བའི་ཕྱིར། དེ་ནས་ཞེས་བྱ་བ་ལ་སོགས་པ་ལ་སྔོན་བྱུང་ལ་སྟོན་པ་ལ་གསོལ་བ་བཏབ་པ་འདི་རྗེས་འཇུག་ལ་སྦྱར་ན། བླ་མ་ལ་གསོལ་བ་འདེབས་པའི་ཆོ་ག་གསུངས་ཏེ།། ༈ དེ་ནས་
ཞེས་བྱ་བ་ནས་དེ་བཞིན་གཤེགས་པ་ཐམས་ཅད་སླར་ཡང་དགོངས་པ་གཅིག་ཏུ་འདུས་ནས་སྟོན་པ་ལ་འོག་གི་བསྟོད་པ་འདིས་གསོལ་བ་བཏབ་བོ་ཞེས་བྱ་བའི་བར་ནི་སྒྲ་ཇི་བཞིན་པའོ། །དེ་བཞིན་གཤེགས་པ་ཀུན་ཞེས་བྱ་བ་ནི། སྔོན་གྱི་སྟོན་པ་དང་རྗེས་ཀྱི་བླ་མ་རྡོ་རྗེ་འཆང་ཡང་
རིགས་ལྔའི་སྒོ་ནས་བསྟོད་ནས། དཀྱིལ་འཁོར་བཤད་པ་དང་བྲི་བར་གསོལ་བ་འདེབས་པ་ནི། ཆོས་དབྱིངས་ཡེ་ཤེས་ཀྱིས་དེ་བཞིན་གཤེགས་པ་ཀུན་ལ་ཁྱབ་པས་ན། དེའི་ངོ་བོ་ཉིད་ཀྱིས་མི་བསྐྱོད་པའི་ཡོན་ཏན་གྱི་སྒོ་ནས་བསྟོད་པས་མཉེས་པར་བྱེད་པའོ། །ཞི་བ་ཞེས་བྱ་བ་
ནི་གཙོ་བོར་ཞི་བའི་ལས་སྒྲུབ་པའི་རྣམ་པར་སྣང་མཛད་ཀྱི་ངོ་བོ་ཉིད་ཀྱིས་སོ། །དེ་བཞིན་གཤེགས་པ་ཀུན་ནི་འདོད་དོན་རྫོགས་པར་མཛད་པའི་རིན་ཆེན་ནོ་གྱི་དེ་དག་གི་གནས་ཞེས་བྱ་༼སྒོ་ནས་ཞེས་པ་མན་ཆད་འོག་མ་བཞི་ལ་ཡང་སྦྱར་རོ། །

༽བ་ནི། རིན་ཆེན་ཏེ་འབྱུང་ལྡན་གྱི་ངོ་བོ་ཉིད་ཀྱིས་སོ། །ཆོས་ཀུན་ཞེས་བྱ་བ་ནི་གསུང་རབ་ཀྱི་ཆོས་ཀུན་རྣམ་པར་དག་པའི་བདག་ཉིད་འོད་དཔག་ཏུ་མེད་པའི་ངོ་བོ་ཉིད་ཀྱིས་སོ། །བདག་མེད་པ་ཡི་མཆོག་ཅེས་བྱ་བ་ནི་བདག་མེད་པའི་མཆོག་གདུལ་བྱས་རྟོགས་པའི་བྱ་བ་སྒྲུབ་པ་
དོན་ཡོད་པར་གྲུབ་པའི་ངོ་བོ་ཉིད་ཀྱིས་སོ། །སླར་ཡང་སྔར་བཤད་པའི་ཡུལ་ལ་སྐུ་གསུང་ཐུགས་ཀྱི་རིགས་གསུམ་གྱི་ངོ་བོ་ཉིད་ཀྱིས་བསྟོད་པའི་ཚིགས་བཅད་གསུམ་ཡོད་པའི་དང་པོའི་བསྟོད་པ་ནི། མཚན་རྣམས་ཐམས་ཅད་ཡང་དག་རྫོགས། །ཞེས་བྱ་བ་ལ་
སོགས་པ་སྟེ། མཚན་རྣམས་ཐམས་ཅད་ཡང་དག་རྫོགས། །མཚན་མིན་ཐམས་ཅད་ཡང་དག་སྤངས། །དཀྱིལ་འཁོར་དམ་པ་བཤད་དུ་གསོལ། །ཞེས་བྱ་བར་སྦྱར་རོ་ཏེ། དཀྱིལ་འཁོར་ཇི་ལྟ་བུ་ཞེ་ན། སྟོན་པས་དཀྱིལ་འཁོར་གྱི་ཆོ་གའི་སྐབས་སུ་ཇི་སྐད་དུ་
བཤད་པའི་གྲུ་བཞི་སྒོ་བཞི་སོགས་ཀྱི་དཀྱིལ་འཁོར་གྱི་མཚན་ཉིད་རྣམས་ཐམས་ཅད་རྫོགས་པ་དང་ལྡན་ཞིང༌། མཚན་ཉིད་མིན་པ་སྟེ། ཆད་པ་དང་ལྷག་པའི་ཉེས་པ་ཐམས་ཅད་དང་སྤངས་པ་སྟེ་བྲལ་བ། ཀྱེ་ཀུན་ཏུ་བཟང་པོ་སྐུ་ཡི་མཆོག། ཅེས་བོས་ནས། མཆོག་
རབ་ཀྱི་དཀྱིལ་འཁོར་དམ་པ་སྟེ་རབ་ཏུ་བཤད་དུ་གསོལ། ཞེས་བྱ་བའི་དོན་ཏོ། །ཞི་བའི་ཆོས་ནི་མཆོག་ལས་བྱུང་ཞེས་བྱ་བ་ནི། སྤྲོས་པ་ཞི་བའི་ཆོས་དོན་དམ་པའི་བདེན་པར་ཞུགས་པ་ལས་ངེས་པར་བྱུང་བའོ། །ཡེ་ཤེས་ནི་སྣང་བ་གསུམ་མོ། །དེའི་སྤྱོད་པ་སྟེ། 
རང་བཞིན་ནི་འདོད་ཆགས་ལ་སོགས་པ་སྟེེ། དེ་རྣམས་ཀྱི་རང་བཞིན་བརྒྱད་ཅུའོ། །རང་བཞིན་དེ་རྣམས་མངོན་པར་བྱང་ཆུབ་པ་འོད་གསལ་བསྒོམས་པས་རྣམ་པར་སྦྱོང་བར་མཛད་པས་ན་ཡེ་ཤེས་སྤྱོད་པ་རྣམ་སྦྱོང་བའོ། །སྐུ་ལ་སོགས་པ་ཐམས་ཅད་ཀྱི་དབང་ཕྱུག་བརྙེས་

པས་ན་ཀུན་ཏུ་བཟང་པོའོ། །ངག་གི་དབང་ཕྱུག་བརྙེས་པས་ན་གསུང་གི་མཆོག་གོ། སེམས་ཅན་ཐམས་ཅད་ཀྱི་སེམས་ཀྱི་ངོ་བོ་ཉིད་ནི་རྡོ་རྗེ་སྟེ། འོད་གསལ་ཉིད་ཡིན་པས་ན་ཁྱོད་ནི་སེམས་ཅན་ཀུན་གྱི་སེམས་ཀྱི་དེ་ཁོ་ན་ཉིད་
ཆེན་པོའི་ངོ་བོ་ཉིད་དོ་འོ། །འདོད་ཆགས་ལ་སོགས་པ་རྣམས་ལ་ངོ་བོ་ཉིད་ཀྱིས་གྲུབ་མ་གྲུབ་རིགས་པས་རྣམ་པར་དཔྱད་ན་ཅུང་ཟད་ཀྱང་དམིགས་སུ་མེད་པ་སྟེ་མི་རྙེད་པས་རང་བཞིན་གྱིས་ཏེ། གདོད་མ་ནས་དག་པའི་ངོ་བོ་ཉིད་དོ་འོ། །ལམ་བསྒོམས་སྟོབས་
ཀྱིས་འདོད་ཆགས་ལ་སོགས་པའི་དྲི་མ་དང་བྲལ་བས་ན་གློ་བུར་གྱི་དྲི་མ་མེད་པའི་ངོ་བོའོ། །དག་པ་གཉིས་དང་ལྡན་པ་དེ་ཉིད་ཀྱིས་ན་ཀུན་ཏུ་བཟང་པོའོ། །རང་གི་ཐུགས་སོ་སོར་ཐུགས་སུ་ཆུད་པས་ན་ཐུགས་ཀྱི་མཆོག་གོ། སེམས་ཅན་ཐམས་ཅད་མྱ་ངན་ལས་འདས་
པ་འཐོབ་པར་མཛད་པས་ན་གདུལ་བྱའི་ཁ་ལོ་སྒྱུར་བའོ། །དཀྱིལ་འཁོར་གྱི་ཆོ་ག་བཤད་དུ་གསོལ། ཞེས་པ་སྟེ། དགོངས་པ་མ་ཡིན་པའོ།། ༈ དེ་ནས་ཞེས་བྱ་བ་ལ་སོགས་པ་ནས་ཉམས་དགའ་བཤད་ཅེས་པའི་བར་ནི། རྡོ་རྗེ་འཆང་བའི་གསུང་ལ་
འཇུག་པར་བྱ་བའི་ཕྱིར་སྡུད་པ་པོས་སྨྲས་པའོ། །གདུལ་བྱ་རྣམས་ལ་རང་རང་གི་སྐལ་བ་དང་འཚམས་པར་ཅི་རིགས་པར་རྗེས་སུ་སྟོན་པར་མཛད་པས་ན་སྟོན་པའོ། །རྡོ་རྗེ་ནི་གཉིས་སུ་མེད་པའི་ཡེ་ཤེས་ཏེ། ཡེ་ཤེས་དེ་རང་གི་བདག་ཉིད་དུ་འཛིན་པར་མཛད་པས་ན་
རྡོ་རྗེ་འཛིན་ཏོ། །ས་འོག་དང་ས་སྟེང་དང་མཐོ་རིས་ཀྱི་དེ་ཁོ་ན་ཉིད་ཀྱི་ངོ་བོ་ཉིད་དུ་གྱུར་པས་ན། འཇིག་རྟེན་གསུམ་པའོ། །འདོད་པའི་ཁམས་ལ་སོགས་པའི་ངོ་བོ་ཉིད་ཀྱིས་བཞུགས་པས་ན་ཁམས་གསུམ་པའོ། །འཇིག་རྟེན་གསུམ་མཆོག་རྡོ་རྗེ་ནི་རང་སངས་

རྒྱས་ལ་སོགས་པ་སྟེ། དེ་རྣམས་ཀྱི་མཆོག་ནི་གཙོ་བོར་གྱུར་པས་སོ། །འཇིག་རྟེན་གསུམ་ནི་ཚངས་པ་ལ་སོགས་པ་སྟེ། དེ་རྣམས་ལ་རྗེས་སུ་སྟོན་པ་ཉིད་དེ་དེ་ལྟ་བུའི་རྡོ་རྗེ་འཆང་ཆེན་པོའོ། །དེ་བཞིན་གཤེགས་པ་ཀུན་གྱི་གནས་ཞེས་པ་ནི་དེ་རྣམས་ཀྱི་
བཞུགས་གནས་སུ་གྱུར་པས་སོ། །དེ་བཞིན་གཤེགས་པ་ཐམས་ཅད་ཀྱི་ངོ་བོ་ཉིད་དུ་གཤེགས་པས་ན་དེ་བཞིན་གཤེགས་པ་ཀུན་གྱིའོ། །ཐུགས་ཀྱི་དཀྱིལ་འཁོར་ཞེས་བྱ་བ་ནི་སྐུ་དང་གསུང་གི་དཀྱིལ་འཁོར་དག་ལས་དགར་བའོ། །དཀྱིལ་འཁོར་གྱི་སྐད་
དོད་མཎྜ་ལ་ཞེས་པའི་མཎྜནི་སྙིང་པོ་སྟེ། གཉིས་སུ་མེད་པའི་ཡེ་ཤེས་སོ་འོ། །འཁོར་ནི་ལཱ་ཏི་ནི་ལེན་པ་དང་ཅིང་གྲིཧྣ་ཏི་འཛིན་པ་ཡིན་པས་ན་དཀྱིལ་འཁོར་ཏེ། སྙིང་པོའི་ཡེ་ཤེས་ལེན་པ་དེ་དང་དེའི་རྣམ་པ་ལྟ་བུ་སྟེ། མཚོན་པའི་དཀྱིལ་འཁོར་གང་
ཡིན་པ་དེ་ནི་ནང་གི་དཀྱིལ་འཁོར་དེ་དང་རབ་འདྲ་བ་ཞེས་བྱབ་སྟེ། དེའི་རྣམ་པ་ཅན་ནོ་འོ། །ཡིད་དུ་འོང་བས་ན་ཉམས་དགའ་བ་སྟེ། དེ་ལྟ་བུའི་ཐུགས་ཀྱི་དཀྱིལ་འཁོར་དུ་གྱུར་པ་བཤད་པ་སྟེ། སྒྲ་ཇི་བཞིན་པའོ།། ༈ རྡོ་རྗེ་འཆང་ཆེན་པོའི་
གསུང་གིས་དཀྱིལ་འཁོར་སྟོན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་ཚིག་གི་སྐབས་འབྱེད་པའོ། །དེའི་ཕྱིར་ཞེས་པའི་སྒྲ་ནི་གཏན་ཚིགས་ཀྱི་དོན་ཏེ། །སློབ་མས་དཀྱིལ་འཁོར་བཤད་པར་གསོལ་བ་བཏབ་པའི་ཚིག་
བཤད་པར་ཁས་བླངས་ནས། གང་གི་ཕྱིར་གསོལ་བ་འདེབས་པའི་སློབ་མ་ཁྱད་པར་ཅན་འདི་ནི་དད་པ་ལ་སོགས་པའི་ཡོན་ཏན་༼འདིར་འགྱུར་རྙིང་གི་རྒྱུད་ལས། དེ་ཕྱིར་ཞེས་པ་མ་བྱུང་ཡང་པ་ཚབ་ཀྱི་འགྱུར་ལས། དེ་ནས་དེ་ཕྱིར་ཐུགས་དཀྱིལ་འཁོར། །ཞེས་འབྱུང་བ་དགོས་སོ། །

༽རྫོགས་པ་ཡིན་པས་ན། དཀྱིལ་འཁོར་འདི་བཤད་པར་བྱའོ་ཞེས་བྱ་བར་དགོངས་སོ། །སེམས་གཙོ་བོར་བྱས་པའི་དཀྱིལ་འཁོར་ནི། ཐུགས་ཀྱི་དཀྱིལ་འཁོར་རོ། །རྡོ་རྗེའི་རིགས་གཙོ་བོ་ཡིན་པས་ན་མཆོག་སྟེ། དེ་བས་ན་འདི་
ཉིད་ནི་དང་པོར་གསུངས་སོ། །ཐུགས་ཀྱི་རྡོ་རྗེ་ནི་མི་བསྐྱོད་པའོ། །དེ་དང་འདྲ་བར་བདུད་ལ་སོགས་པ་རྣམས་ཀྱིས་གཡོ་བར་མི་ནུས་པས་ན་རྡོ་རྗེ་རབ་འདྲ་བའོ། །སྐུ་དང་གསུང་དང་ཐུགས་རྣམས་ཀྱི་དཀྱིལ་ནི་དེ་གསུམ་གྱི་སྙིང་པོ་མཆོག་སྟེ་སྣོད་མིན་ལ་གསང་
བར་བྱ་བའོ། །ཐུགས་རྡོ་རྗེའི་དཀྱིལ་འཁོར་དེ་འདིར་ལེན་པས་ན་སྐུ་དང་གསུང་དང་ཐུགས་གསུམ་ཀྱི་གཙོ་བོར་གྱུར་པའི་དཀྱིལ་འཁོར་ཏེ་དེ་ཡང་དག་པར་བཤད་པར་བྱའོ་ཞེས་བྱ་བར་སྦྱར་རོ།། ༈ ལུས་དང་ཞེས་བྱ་བ་ལ་སོགས་པས་ནི། 
དཀྱིལ་འཁོར་དེའི་ཐིག་སྐུད་སྟེ། ཐིག་འདེབས་པའི་ཀྱི་ཆོ་ག་སྟོན་པ་ཡིན་ཏེ། ལུས་དང་ངག་སེམས་བསྒོམས་པ་ཡིས། །ཞེས་པའི་བསྒོམས་པ་ནི། ལུས་དང་ངག་དང་སེམས་མཉམ་པར་བཞག་ཅིང་། མ་ཡེངས་པས་སོ། །ཤེས་རབ་ཅན་ནི་དཀྱིལ་
འཁོར་བྲི་སྒྲུབ་ཀྱི་ལས་ཀྱི་ཆོ་ག་མཐོང་བའི་སློབ་དཔོན་གྱིས་སོ་ནོ། །ཐིག་གདབ་པ་ནི་ཆ་ཆེན་དང་ཆ་ཆུང་གི་ཆ་རྣམ་པར་བགོ་བའོ། །ཐིག་སྐུད་ཀྱི་སྐད་དོད་སཱུ་ཏྲ་ལ་ངེས་ཚིག་གིས་སཱུ་ཏྲ་ཎ་ཞེས་པ་ནི་དཀྱིལ་འཁོར་སྨོས་པའམ་སྟོན་པ་ཡིན་པས་ཐིག་སྐུད་
དོ། །སར་པ་ནི་དཀྱིལ་འཁོར་གཞན་དག་ཏུ་ལོངས་མ་སྤྱད་པའོ། །ལེགས་པར་བཀལ་བ་ནི་ཡང་དག་པར་བསྒྲིལ་བའོ། །ཚད་མ་སྟེ། རིང་ཐུང་གི་ཚད་ནི་དཀྱིལ་འཁོར་གྱི་ཉིས་ལྡབ་བོ། །༼ཅེས་པ་ལ་ཁ་ཅིག། ཨ་་ཀ་རས། མདའ་ཡབ་ནས་མདའ་ཡབ་ཀྱི་

བར་གྱི་ཉིས་འགྱུར་ལ་འདོད་པ་མིན་གྱི། རྩ་ཐིག་ནས་རྩ་ཐིག་གི་བར་གྱི་ཉིས་འགྱུར་རོ། །ཞེས་སྨྲ་བ་ནི། པཎྜི་ཏ་དེས་ཐིག་སྐུད་ཆ་ཆུང་རེ་བཞི་པ་ལ་རྩ་ཐིག་ནས་རྩ་ཐིག་གི་བར་གྱི་དཀྱིལ་འཁོར་ཉིས་འགྱུར་དང༌། ཐིག་སྐུད་ཆ་ཆུང་གོ་དྲུག་པ་ལ། མདའ་ཡབ་ནས་མདའ་ཡབ་ཀྱི་བར་གྱི་དཀྱིལ་འཁོར་འཁོར་བཅས་
ཀྱི་ཉིས་འགྱུར་ལ་བཞེད་པས་གཞན་འདོད་མ་ལོངས་ཤིང༌། ཀླུ་བྱང་གི་ལུགས་རྟ་བབས་དཔངས་སུ་སྒོ་ཚད་གསུམ་མ་ཡིན་པས། ཐིག་སྐུད་ཀྱི་ཚད་ཕྱི་མ་ལྟར་བྱ་དགོས་པའི་ཕྱིར། ཉིས་འགྱུར་ཡང་ཕྱི་མ་ལྟར་བྱ་དགོས་པས། རང་གི་ལུགས་མ་ངེས་པ་ཡིན་པས་མི་རིགས་སོ། །སྦོམས་སུ་ནི་སྒོ་ཡི་ཉི་ཤུ་ཆའོ། །
༽རབ་ཏུ་མཛེས་པ་ནི་ཚོན་སྣ་ལྔ་པ་སྟེ། སྒོ་ཡི་ཉི་ཤུ་ཆ་ལས་ཤིན་ཏུ་ཕྲ་བ་དང་སྦོམ་པ་མ་ཡིན་པ་དེ་ལྟ་བུའི་ཐིག་སྐུད་ཀྱིས་ཐིག་གདབ་བོ། །ཁྲུ་ནི་བཅུ་གཉིས་ཞེས་བྱ་བ་ནི་དཀྱིལ་འཁོར་གྱི་ཚད་བསྟན་པ་ཡིན་ནོ། །ངོས་བཞི་དང་ནི་གྲྭ་བཞིར་༼
ཞེས་པ་ནི་ཡེ་ཐིག་གི་དབང་དུ་བྱས་ཀྱི། ལས་ཐིག་ནི་དཀར་པོའོ། །༽ཞེས་པ་ནི་རྩ་ཐིག་ཕན་ཚུན་གྱི་མཐའ་ལ་ཁྲུ་བཅུ་གཉིས་འདོད་པ་ལྟར་མིན་གྱི། རྩ་ཐིག་རེ་རེ་ལ་ཁྲུ་གསུམ་མར་བྱས་པ་ཡིན་ཏེ། རྡོ་རྗེ་འཕྲེང་བར། རྡོ་རྗེ་ཅན་གྱི་ཁྲུ་གསུམ་གསུམ་ཞེས་དང༌། ལེའུ་བཅུ་དྲུག་པའི་འགྲེལ་པ་ལས་ཤེས་སོ། །ཚད་
དེར་ཡང་མ་ངེས་ཏེ་འབྱོར་པ་དང་བསྟུན་ནས་བྱ་བར་ཀླུ་བྱང་གིས་གསུངས་སོ། །༼ལྡན་ཞེས་པའི་གྲྭ་བཞི་ནི་ཟུར་བཞི་དང་ལྡན་པའི་ཕྱིར་རོ། །སྒོ་བཞི་པར་ནི་ཞེས་བྱ་བ་ནི་ཆ་ཆེན་རེ་རེའི་ཚད་ཀྱི་ཤར་ལ་སོགས་པའི་སྒོ་བཞི་དང་ལྡན་པ་སྟེ། དེ་འདྲ་བའི་དཀྱིལ་འཁོར་
དེ་གྲུ་བཞི་སྒོ་བཞི་པར་བཤད་པའི་དོན་གྱིས་ཏེ་ཤུགས་ཀྱིས་ན་ཕྱིའི་དཀྱིལ་༼འདི་ཐིག་གིས་བྲི་ཚུལ་སྟོན་པ་ཡིན་ལ། རྩ་ཐིག་གི་ལོགས་ཀྱི་ངོས་བཞི་དང་ཟུར་བཞི་ནི་ཁྲུ་བཅུ་གཉིས་པར་བཤད་ཟིན་པས་འདི་རྩ་ཐིག་ནས་མདའ་ཡབ་ཀྱི་བར་གྱི་ལོགས་བཞི་དང་དེའི་ཟུར་ཐིག་ལ་བྱའོ།

༼འཁོར་ཡིན་ནོ། །དེ་ཡི་ཞེས་བྱ་བ་ལ་སོགས་པ་ལ། ངོས་བཞི་ལ་སོགས་པའི་ཡོན་ཏན་དང་ལྡན་པའི་ཕྱིའི་དཀྱིལ་འཁོར་དེའི་ནང་དུ་འཁོར་ལོ་སྟེ། ནང་གི་དཀྱིལ་འཁོར་རབ་ཏུ་ཟླུམ་པོ་ལྟ་བུར་བྲི་༸ཞེས་པ་ལ་འགྱུར་བར་བྱའོ། །༼
ཏེ། དེའི་དབུས་སུ་དཀྱིལ་འཁོར་ནང་མ་ཟླུམ་པོ་བྲི་བར་འདི་ཉིད་ལས་གསུངས་པའི་ཕྱིར་རོ། །དེའི་ཕྱིར་ཁ་ཅིག་རྡོ་རྗེ་འཕྲེང་བ་ལས། སྙིང་པོར་ཡང་ནི་སྒོ་བཞི་པ། །རྩེ་གསུམ་རྡོ་རྗེའི་འཕྲེང་བས་བསྐོར། །ཞེས་གསུངས་པས། དེའི་ལུགས་ཀྱིས། ནང་གི་དཀྱིལ་འཁོར་ལ་སྒོ་བཞི་བཞེད་པར་སྨྲ་བ་མི་རིགས་ཏེ། སྒོ་བཞི་པའི་སྙིང་པོར་
ཞེས་བསྒྱུར་རྒྱུ་ལ་གོ་རིམ་འཁྲུགས་པའི་འགྱུར་སྐྱོན་ཡིན་པའི་ཕྱིར་རོ། །གསར་གཉིས་ལས་རྣམ་པར་བསྒྱུར་བ་ལེགས་སོ།། ༈ ༽དེ་ནས་དེའི་འོག་ཏུ་སློབ་དཔོན་གྱིས་རྡོར་འཕྲེང་ལས། མཚན་མའི་ཕྱག་རྒྱ་ལ་སོགས་བྲི་ཞེས་པ་ལྟར་རྡོ་རྗེ་ལ་སོགས་པའི་ཕྱག་རྒྱ་དགོད་པར་བྱའོ། །
དེ་ཡང་དེ་ནས་ཞེས་བྱ་བ་ལ་སོགས་པ་ཡིན་ཏེ། ཆོ་ག་ནི་ས་སྦྱང་བ་ལ་སོགས་པའི་ཆོ་ག་ཉི་ཤུའོ། །༼ཉི་ཤུ་ནི། དང་པོ་ས་ནི་སྦྱང་བ་དང༌། །དེ་ནས་ས་ཡོངས་འཛིན་པ་དང༌། །ཕྱི་ནས་བགེགས་ནི་ཉེར་ཞི་དང༌། །ཐོད་ལེ་ཀོར་གྱིས་ཐིག་གདབ་དང་། །
དེ་ནས་ས་ལྷ་སོགས་ལྷག་པར། །གནས་དང་དེ་ནས་གསོལ་གདབ་དང༌། །ཕྱི་ནས་སློབ་མ་ལྷག་གནས་དང༌། །ནམ་མཁར་ཐིག་ནི་གདབ་པ་དང༌། །ཚོན་སྣ་ལྔ་ཡི་ཆོ་ག་དང༌། །ཚོན་རྩི་རྣམས་ནི་དགྱེ་བ་དང༌། །ལྷ་རྣམས་སྤྱན་དྲངས་ཉིད་དང་ནི། །དེ་ནས་སློབ་མ་གཞུག་པ་དང༌། །ཁྲུས་ཀྱི་དཀྱིལ་འཁོར་ཆོ་ག་དང༌། །དེ་ནས་སངས་རྒྱས་དབང་བསྐུར་དང༌། །དེ་ནས་ཕྱག་མཚན་
དབང་བསྐུར་དང༌། །བླ་མ་ལྷ་ལ་ཡོན་གཉིས་དང༌། །རྗེས་སུ་གནང་བ་སྦྱིན་པ་དང༌། །དེ་ནས་གཤེགས་གསོལ་ཆོ་ག་དང༌། །དཀྱིལ་འཁོར་ལས་བྱེད་ཕུར་པ་དང༌། །སྐུད་པ་བསྡུ་བ་ཉིད་ཀྱང་སྟེ། །རབ་བཤད་ཆོ་ག་ཉི་ཤུ་ཡིས། །ཞེས་ཀླུ་བྱང་གིས་གསུངས་པ་ལྟར་ཏེ། རྡོར་འཕྲེང་ལས་དེ་རྣམས་དང་ཅུང་མི་འདྲ་ཙམ་ཡང་

བཤད་དོ། །༽དེ་མཐོང་བ་ནི་ཆོ་ག་མཐོང་བ་སྟེ། ལས་ཀྱི་ཆོ་ག་དེས་དབང་བསྐུར་བའི་གཞིར་གྱུར་པའི་དཀྱིལ་འཁོར་བྲི་བ་སོགས་རྫོགས་པར་བྱས་ནས་བྱེད་ཤེས་པའོ། །ཕྱག་རྒྱ་ནི་ཆོས་ཀྱི་ཕྱག་རྒྱ་དང༌། མཚན་མའི་ཕྱག་རྒྱ་དང༌། ཕྱག་རྒྱ་ཆེན་པོ་དང་གསུམ་
སྟེ། ཡི་གེ་ཧཱུཾ་ལ་སོགས་པ་ནི་གསུང་ཆོས་ཀྱི་ཕྱག་རྒྱའོ། །རྡོ་རྗེ་ལ་སོགས་པ་ནི་མཚན་མ། སྟེ། ཐུགས་དམ་ཚིག་གི་འི་ཕྱག་རྒྱའོ། ༼འགྱུར་གསར་གཉིས་ལས། གཞིའི་དཀྱིལ་འཁོར་རྫོགས་པར་བྱས་ནས། དེ་ནས་སློབ་དཔོན་གྱིས་རྡོ་རྗེ་སོགས་དགོད་པར་བྱའོ། །ཞེས་རིམ་པ་དེ་ལྟར་འབྱུང་ངོ༌། །
༼མི་བསྐྱོད་པ་ལ་སོགས་པ་ལྷའི་འཁོར་ལོ་ནི་། སྐུ་ཕྱག་རྒྱ་ཆེན་པོའོ་སེམས་ཅན་གྱི་རྒྱུད་དེ་བསམ་པའི་ཁྱད་པར་ཐམས་ཅད་ལ་ལྟོས་ནས་རྣམ་པ་གསུམ་པོ་འདི་དག་གི་ཕྱག་རྒྱ་གང་ལ་དགའ་བ་དགོད་པ་དེ་ཡང་བྱའོ། །ཕྱག་རྒྱ་དགོད་པ་གསུམ་ཡོད་པ་དེ་ལ་
ཕྱོགས་ཙམ་ཞིག་ཉེ་བར་མཚོན་པའི་དོན་ཙམ་དུ་མཚན་མའི་ཕྱག་རྒྱ་བསྟན་པའི་ཕྱིར། དེའི་དབུས་སུ་ཞེས་བྱ་བ་ལ་སོགས་པ་གསུངས་ཏེ། འཇིགས་པ་དག་ཀྱང་རབ་འཇིགས་བྱེད་ཅེས་བྱ་བ་ནི། ཞེ་སྡང་གི་སྟེ་མི་བསྐྱོད་པ་དྲག་པོའི་དེ་ཁོ་ན་ཉིད་མཚོན་པ་ཡིན་
པའི་ཕྱིར། དཀྱིལ་འཁོར་ནང་མ་དེའི་དབུས་སུ་རྡོ་རྗེ་བྲི་བ་ནི་ཨི་ནཱི་ལའི་ཁ་དོག་དང་འདྲ་བ། འོད་ཟེར་རྣམ་པ་ལྔ་འབར་བས་བསྐོར་བ་ཆེན་པོའོ། །འཇིགས་པའི་བགེགས་རྣམས་ཀྱང་རབ་ཏུ་འཇིགས་པར་བྱེད་པའོ། །ལེའུ་ཚེའི་ཤར་ཕྱོགས་སུ་འཁོར་ལོ་དཀར་པོ་ཆེན་པོ་རྡོ་རྗེ་ནི་དེ་
བཞིན་གཤེགས་པ་རྣམས་སོ། །དེ་རྣམས་ཀྱི་འབར་བ་ནི་འོད་ཟེར་ལྔ་སྟེ་དེས་འཁོར་ལོ་རྣམ་པར་བརྒྱན་པའོ། །ལྷོ་ཕྱོགས་སུ་རིན་ཆེན་ཆེན་པོ་འོད་ཟེར་མང་པོས་རབ་ཏུ་འཁྲིགས་ཞེས་བྱ་བ་ནི། རིན་པོ་ཆེ་ལ་འོད་ཟེར་གྱི་ཚོགས་ཀྱིས་རྒྱས་པའོ། །

པདྨ་ཆེན་པོ་ནི་འོད་དཔག་ཏུ་མེད་པའི་མཚན་མ་སྟེ། པདྨ་དམར་པོའི་འོད་དང་མཉམ་ཞིང་ཁ་དོག་དམར་བ་ནུབ་ཕྱོགས་ཀྱི་ཆར་བྲི་བར་བྱའོ། །རལ་གྲི་ཆེན་པོ་བྱང་ཕྱོགས་སུ་ཞེས་བྱ་བ་ལ་སོགས་པ་ལ། །འོད་ཟེར་ནི་༼
འདི་ལ་པ་ཚབ་ཀྱིས། ནུབ་ཏུ་པདྨ་ཆེན་པོ་ནི། པདྨ་རཱ་ག་དང་མཚུངས་པའི་འོད་ཅན་ཁ་དོག་དམར་པོ་བྲི་བ་བྱའོ། །ཞེས་བསྒྱུར་བ་བདེའོ། །༸འདིར་རྒྱུད་ཀྱི་འགྱུར་རྙིང་ལས། འོད་ཟེར་མང་པོས་རབ་ཏུ་འཁྲིགས། །ཞེས་པ་ལ་པ་ཚབ་ཀྱིས། འོད་ཟེར་འབར་བ་ཞེས་བསྒྱུར་བ་ནི་འགྲེལ་པ་དང་མཐུན་ནོ། །༽ཁ་
དོག་སྣ་ལྔ་པའོ། དེ་རྣམས་ཀྱིས་འབར་བ་ནི་འོད་འཕྲོ་བའོ། །དེ་རྣམས་ཀྱིས་རབ་ཏུ་འཁྲིགས་པ་ནི་རལ་གྲི་ལ་འོད་དེའི་ཚོགས་ཀྱིས་ཁྱབ་པའོ། །དབུས་ན་སྤྲིན་དང་འདྲ་བའི་འོད་ཅེས་བྱ་བ་ལ་སོགས་པ་ལ། སྤྲིན་སྔོན་པོའི་མདོག་འདྲ་བ་ནི་དབུས་ན་སྤྲིན་
དང་འདྲ་བའི་འོད་དེ། དབུས་གནག་ལ་མཐའ་དཀར་བའི་འོད་དང་ལྡན་པ་གང་ཡིན་པ་དེ་ནི་དབུས་ན་སྤྲིན་དང་འདྲ་བའི་འོད་མངའ་བའི་སྤྱན་ནི་ཤར་གྱི་གྲྭ་སྟེ། ཤར་ལྷོར་བྲིའོ་ནི། །མཱ་མ་ཀཱི་ཡི་རིགས་བྱུང་བ་ཞེས་བྱ་བ་ནི། མཱ་མ་ཀཱི་ཡི་ཕྱག་མཚན་
རྡོ་རྗེ་སྟེ། དེ་ཡང་ཏེ། རིགས་ལས་བྱུང་བ་ནི་ཞེས་པ་མཱ་མ་ཀཱི་རྡོ་རྗེའི་རིགས་ལ་ལྟོས་པ་དེའི་ཚེའོ་སྟེ། གང་གི་ཚེ་མཱ་མ་ཀཱི་རིན་པོ་ཆེའི་རིགས་ལ་ལྟོས་པར་གྱུར་པ་དེའི་ཚེ་ནི། རིན་པོ་ཆེ་ཡང་མཱ་མ་ཀཱིའི་ཕྱག་མཚན་དུ་འགྱུར་ཏེ། རྡོ་རྗེ་ཁོ་ན་
ནི་མ་ཡིན་ནོ་ཞེས་བྱ་བར་དགོངས་སོ། །མཱ་མ་ཀཱིའི་ཕྱག་མཚན་ནི་ལྷོ་ཕྱོགས་སུ་སྟེ། ལྷོ་ནུབ་ཏུའོ། །པདྨ་ནི་ཁ་བྱེ་ཞིང་རྒྱས་པ་དང༌། སྡོང་བུར་བཅས་ཤིང་རྩ་བར་བཅས་པ་ནུབ་ཕྱོགས་སུ་སྟེ། ནུབ་བྱང་གི་ཕྱོགས་སུ་བྲིའོ། །ཨུཏྤལ་ནི་སྤྲིན་སྔོན་པོ་ལྟར་རྣམ་

པར་མཛེས་པ་བྱང་ཕྱོགས་སུ་སྟེ་། བྱང་ཤར་གྱི་ཕྱོགས་སུ་བྲིའོ། །ཐོ་བ་ནི་ཕྱོགས་ཀུན་ནས་འོད་ཟེར་སྣ་ལྔ་འབར་བས་ཁྱབ་པ་སྟེ། སྔོན་པོ་ལ་སོགས་པའི་འོད་ཟེར་ལྔས་བརྒྱན་པ་དེ་ནི་ཤར་ཕྱོགས་ཀྱི་སྒོར་བྲིའོ་ས་སོ། །བེ་ཅོན་ནི་རྡོ་རྗེ་འབར་བ་ལ་སོགས་
པའི་འོད་བཟང་བ་ཡོད་པའི་དབྱུག་པ་ལྷོ་ཡི་སྒོར་བྲིའོ། །པདྨ་ནི་རལ་གྲི་ལྟར་རྣོ་བའི་འོད་འཕྲོ་བ་གང་ཡིན་པ་དེ་ལ་དེ་སྐད་ཅེས་བྱའོ། །རྡོ་རྗེ་ཞེས་བྱ་བ་ལ་སོགས་པ་ལ། རྡོ་རྗེ་ནི་སྣ་ཚོགས་རྡོ་རྗེའོ། །འཁྱིལ་པ་རྡོ་རྗེ་ཅན་ཞེས་པའི་འཁྱིལ་པ་ནི་བདུད་རྩི་འཁྱིལ་པ་དང་། 
རྡོ་རྗེ་ཅན་ནི་སྣ་ཚོགས་རྡོ་རྗེ་ཅན་ཞེས་བྱ་བའི་དོན་ཏོ། །དེའི་རྡོ་རྗེ་ནི་བྱང་གི་སྒོར་བྲིའོ།། ༈ ཐུགས་ཀྱི་དཀྱིལ་འཁོར་དམ་པ་དེ་ཞེས་བྱ་བ་དང་ལ་སོགས་པས་བསྡུས་པ་ཡོངས་སུ་གསལ་བར་ཤེས་བྱས་ནས། ཞེས་ཐུགས་དཀྱིལ་མཆོག་དེ་བྲི་བ་ཡོངས་སུ་གསལ་བ་སྟེ་རྫོགས་
པ་ན། དེ་ལྟར་ཤེས་པར་བྱས་ནས་ཞེས་པ་ནི་ལ། བཤད་མ་ཐག་པའི་དཀྱིལ་འཁོར་བྲི་བའི་ཆོ་ག་ཉེ་བར་སྡུད་པ་ཡིན་ཏེ། འདིར་རྒྱ་ཆེར་ནི་ཀླུ་བྱང་གི་དཀྱིལ་འཁོར་གྱི་ཆོ་ག་ལས་བལྟ་བར་བྱའོ།། ༈ ལུས་དང་ཞེས་བྱ་བ་ལ་སོགས་པ་ལ། སྒྲུབ་པ་པོས་
ལུས་ཀྱི་མཆོད་པ་ཕྱག་བསྐོར་བ་སོགས་དང༌། ངག་གི་ནི་བསྟོད་པ་སོགས་དང༌། ཡིད་ཀྱི་ནི་མཆོད་པའི་དམིགས་པ་ལ་སེམས་རྩེ་གཅིག་པའི་༼ལ་ནས་ཀྱི་སྒྲས་ནི། དེ་ནས་དཀྱིལ་འཁོར་བསྒྲུབས་ཏེ་མཆོད་ཅེས་པ་གདོན་པར་བྱའོ། །༽མཆོད་པ་རྣམ་པ་གསུམ་གྱིས་ལྷ་རྣམས་ཀྱི་འཁོར་
ལོ་གུས་པ་དང་བཅས་པས་མཆོད་པར་བྱའོ།། ༸ཞེས་པ་ནི་མཆོད་པ་བྱ་བ་སྤྱིར་བསྟན་པའོ། ། ༈ ཕྱག་རྒྱ་དང་སྦྱར་བས་བྱང་ཆུབ་ཀྱི་སེམས་ཞུ་བ་ལས་མཆོག་ཏུ་དགའ་བ་བསྐྱེད་པ་སོགས་ཀྱི་ནང་གི་མཆོད་པ་བསྟན་པར་བྱ་བའི་ཕྱིར། བུད་མེད་ཅེས་བྱ་བ་ལ་སོགས་

པ་གསུངས་ཏེ། བུད་མེད་ནི་སྒྲུབ་པ་པོ་རང་རང་གི་རིགས་ཀྱི་བུ་མོའོ། །༼སྟེ། མི་བསྐྱོད་པའི་རིགས་ལ་སྨེ་ཤ་ཅན་གྱི་བུ་མོ་དགོས་པ་སོགས་སོ། །༽མདངས་བཟང་བ་ནི་གཟུགས་སྡུག་པ་ལ་སོགས་པའི་ཡོན་ཏན་དང་ལྡན་
པའོ། །ལོ་གྲངས་བཅུ་དྲུག་ལོན་པ་ནི་ན་ཚོད་དོ། །ནི་ཞེས་བྱ་བ་ནི་ངེས་པར་གཟུང་བའོ། །༼ཞེས་པ་ནི་འགྱུར་གསར་གཉིས་ལས། དེའི་དབུས་སུ་འདོད་པ་བྱ་བའི་འོག་ཏུ་འབྱུང་ངོ༌། །ངེས་གཟུང་གི་དོན་ནི། བོད་ཁ་ཅིག་ཧ་ཅང་གཞོན་པ་དང་རྒན་པ་ལ་བདེ་བ་མི་སྐྱེ་བས། བཅུ་དྲུག་མ་
ངེས་པར་གཟུང་བར་འདོད་པ་ནི་མི་འཐད་དེ། ལེའུ་བཅོ་ལྔ་པ་རྩ་འགྲེལ་ལས། མི་བསྐྱོད་པའི་སྒྲུབ་པ་པོས་སྨེ་ཤ་ཅན་གྱི་བུ་མོ་ལོ་བཅུ་གཉིས་མ་དང་ལྷན་ཅིག་ཏུ་དཀྱིལ་འཁོར་གྱི་དབུས་སུ་འདོད་པ་བྱ་བར་གསུངས་པས་སོ། །སྐལ་ལྡན་གྱིས་ཡང་སྒྲ་ངེས་གཟུང་དུ་བྱས་ནས་དེས་ནི་ཕྱག་རྒྱ་དང་ལྷན་ཅིག་གནས་པ་
ཙམ་དང༌། ཙུམྦྷ་ན་དང་འཁྱུད་པ་ཙམ་བྱེད་པ་འགོག་སྟེ། ཐབས་དེ་ལས་བདེ་ཆེན་གྱི་རྒྱུར་གྱུར་པའི་བྱང་ཆུབ་ཀྱི་སེམས་མི་འབྱུང་བའི་ཕྱིར་རོ། །དེས་ན་སྙོམས་པར་ཞུགས་པས་མཉེས་པར་བྱས་པ་ཁོ་ནའོ་ཞེས་ཟེར་མོད་ཀྱང༌། པ་ཚབ་ཀྱིས། ནིའི་སྒྲ་ནི་ངེས་པར་གཟུང་བ་ལས་ཏེ། མཉེས་པ་ཁོ་ནར་བྱའོ་སྙམ་དུ་
དགོངས་སོ། །ཞེས་བསྒྱུར་བ་ལྟར། ལས་རྒྱ་དངོས་སམ། ཡེ་རྒྱ་དང་སྙོམས་པར་ཞུགས་པས་མཉེས་པ་ཁོ་ནར་བྱའོ། །ཞེས་བསྟན་པས། དེའི་ལོག་ཕྱོགས་གཅོད་པ་ངེས་གཟུང་གི་དོན་ནོ། །༽དྲི་དང་མེ་ཏོག་འཕྲེང་བརྒྱན་ཏེ། །ཞེས་བྱ་བ་ནི། དྲི་དང་མེ་ཏོག་དང་རྒྱན་རྣམ་པ་སྣ་ཚོགས་
པས་བརྒྱན་པར་བྱས་ནས། དཀྱིལ་འཁོར་དེ་ཡི་དབུས་སུ་༼ཞེས་པ་ལ་སྐལ་ལྡན་གྱིས། དངོས་སུ་དཀྱིལ་འཁོར་གྱི་དབུས་སུ་བྱས་ན། དེ་ལ་གནོད་པས་ཕྱོགས་གཞན་གཅིག་ཏུ་བྱས་ལ། ཕྱོགས་དེ་དཀྱིལ་འཁོར་གྱི་དབུས་སུ་མོས་པར་བྱ། ཞེས་ཟེར་ཡང༌། ཕྱག་རྒྱ་གཉིས་གང་ལ་

བརྟེན་ཡང༌། མདུན་གྱི་དཀྱིལ་འཁོར་གྱི་དབུས་ཀྱི་གཙོ་བོའི་ང་རྒྱལ་བཟུང་ནས་བྱེད་པའི་དོན་ནོ། །༽མཉེས་པར་བྱ་ཞིང་རོལ་པར་བྱའོ། །ཞེས་དགོངས་སོ། །ཅི་ལྟར་རོལ་པར་བྱ་ཞེ་ན། བྱིན་བརླབས་ལ་ཞེས་བྱ་བ་ལ་སོགས་པ་གསུངས་ཏེ། ཤེས་རབ་ཅན་ནི་མཁས་པ་སྟེ། 
སྔགས་པ་འདོད་པའི་བསྟན་བཅོས་སོགས་ལ་མཁས་པའོ། །ཡོན་ཏན་སྐ་རགས་མཱ་མ་ཀཱིར། །ཞེས་བྱ་བ་ནི། གང་ཡོན་ཏན་ཉིད་ཀྱིས་སྐ་རགས་སུ་བྱས་པ་ནི་སྔར་བཤད་པའི་བུད་མེད་དོ། །དེ་མཱ་མ་ཀཱི་དང་འདྲ་བར་བྱིན་གྱིས་བརླབས་པ་སྟེ། ཐ་མལ་པའི་དངོས་པོ་
བསལ་ཏེ། རིགས་ལྔས་ཁྱབ་པར་བརྒྱན་པར་བྱས་ནས་མཉེས་པར་བྱའོ། །༼མཱ་མ་ཀཱིར་བྱིན་གྱིས་རློབ་པ་ན་མི་བསྐྱོད་པའི་སྒྲུབ་པ་པོ་ལ་དགོངས་ཏེ། དེས་གཞན་ལ་སྤྱན་མ་སོགས་སུ་བསྐྱེད་པ་ཡང་ཤེས་པར་བྱའོ། །མི་བསྐྱོད་པའི་དཀྱིལ་འཁོར་སྒྲུབ་པའི་དུས་སུ་ནི་རིག་མ་རེག་རྡོ་རྗེ་མ་བྱའོ། །
༽དེ་ནས་ཞི་བའི་གནས་ཏེ། སྟེ་ཞེས་པའི་ཞི་བ་ནི་བྱང་ཆུབ་ཀྱི་སེམས་ཀུནྡ་ལྟ་བུ་ཡིན་ལ་དེ་སྤྲོས་པ་ནི་རྡོ་རྗེའི་ལམ་ནས་ཕྱི་རོལ་དུ་སྟེ། ཡུམ་གྱི་པདྨར་བྱ་བའོ། །ཀུནྡ་ལྟ་བུ་སྤྲོས་པས་སངས་རྒྱས་ཀྱི་གནས་ཇི་ལྟར་འགྱུར། སྤྲོས་པར་ཞེ་ན། ༼
འགྱུར་གསར་གཉིས་ལས། ཞི་བ་སྟེ་ཞེས་གནས་མི་འབྱུང་བ་བཞིན་བྱའོ། །༽ནམ་མཁའི་དབྱིངས་ནི་རབ་ཏུ་བརྒྱན་ཞེས་པ་སྟེ། པདྨར་བྱང་སེམས་ལས་། སངས་རྒྱས་རབ་ཏུ་བྱུང་བསྟེ་བསྐྱེད་པས་ནམ་མཁའི་ཁམས་མ་ལུས་པར་བརྒྱན་པར་གྱུར་པར་སྤྲོབའོ། །
རྐང་པ་ཕྱེད་དང་གཉིས་ཀྱི་དོན་ཕྱོགས་གཅིག་ཏུ་བཤད་ན། འདི་སྐད་སྟོན་པ་ཡིན་ཏེ། ཡུམ་གྱི་པདྨར་ཕྱུང་བའི་བྱང་ཆུབ་ཀྱི་སེམས་ཀྱི་རྡུལ་ཕྲ་རབ་སྟེ། ཐིག་ལེ་ཆ་མང་པོ་ལས་བསྒྲུབས་པའི་ནམ་མཁའི་ཁོངས་སུ་ཁྱབ་པའི་དེ་བཞིན་གཤེགས་པའི་ཚོགས་བསམ་པར་

བྱའོ་ཞེས་པའོ། །༼བུད་མེད་ཅེས་པ་ནས་རབ་ཏུ་བརྒྱན། ཞེས་པའི་བར་རྣམས་འགྲེལ་པས་བཤད་པ་ལྟར། དཀྱིལ་འཁོར་མཆོད་པ་ལ་སྦྱར་བ་དང༌། ཀླུ་བྱང་གི་དཀྱིལ་ཆོག་ལྟར་རྡུལ་ཚོན་གྱི་དཀྱིལ་འཁོར་སྒྲུབ་པའི་སྐབས་སུ། ཡུམ་གྱི་པདྨར་ལྷའི་འཁོར་
ལོ་བསྐྱེད་པ་ལ་སྦྱར་བའི་བཤད་ཚུལ་གཉིས་ཡོད་པས། བཤད་པ་ཕྱི་མ་འདིས་དཀྱིལ་འཁོར་བསྒྲུབ་པ་སྔོན་དུ་བྱས་པའི་འོག་ཏུ་མཆོད་པའི་རིམ་པ་རྣམས་སྦྱར་བར་བྱའོ།། ༈ ཕྱག་རྒྱ་དང་སྙོམས་པར་ཞུགས་པའི་བྱང་ཆུབ་ཀྱི་སེམས་འབའ་ཞིག་གིས་མཆོད་པར་མ་ཟད་དེ། 
གཞན་ཡང་ལུས་ཀྱི་སྟེ། དེ་ལས་བྱུང་བའི་རྒྱུ་མཐུན་པ་འབྲས་བུ་བདུད་རྩི་ལྔས་ཀྱང་མཆོད་པར་བསྟན་པའི་ཕྱིར། བཤང་དང་ཞེས་བྱ་བ་ལ་སོགས་པ་གསུངས་ཏེ། བདུད་རྩི་ལྔ་ལྷ་རྣམས་ལ་དབུལ་བར་བྱ་སྟེ། ༼ཞེས་པའི་བདུད་རྩི་ལྔ་ནི། བཤང་གཅི་
ཁུ་བ་ཁྲག་ལ་སོགས་ཞེས་བདུད་རྩི་བཞི་གསུངས་ཀྱང༌། ལྔ་པ་རྩ་རྒྱུད་དང་འགྲེལ་པར་མི་གསལ་བ་བཤད་རྒྱུད་རྡོར་འཕྲེང་ལས་ཤ་ཆེན་དང༌། དགོངས་པ་ལུང་སྟོན་ལས་རྐང་ལ་བཤད་པ་ལྟར་རོ། །ཁ་ཅིག་རྒྱུད་ཕྱི་མ་ལས། དྲི་ཆུ་རྐང་དང་ཡང་དག་ལྡན། །ཞེས་གསུངས་པས་ལྔ་པ་ནི་རྐང་མར་རོ། །ཞེས་འཆད་
ཀྱང་དེའི་འགྲེལ་པར་ནཱ་རོ་པས་རྐང་ནི་ས་བོན་ཁུ་བ་ལ་བཤད་པས་ཁུངས་སུ་མི་འགྲོའོ། །༽ལྷ་བཤོས་སུ་གྱུར་པས་དཀྱིལ་འཁོར་གྱི་འཁོར་ལོ་ལ་བསྟབ་པར་བྱ་ཞིང་། བདུད་རྩི་དེ་ཉིད་ཀྱིས་བདག་ཉིད་ཀྱང་ཚིམ་པར་བྱའོ།། ༈ བྱང་ཆུབ་ཀྱི་སེམས་དང་
བདུད་རྩིས་དེ་ལྟར་བྱས་པའི་ཡོན་ཏན་ནི། དེ་ལྟར་བྱས་ན་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ནི་གཟུགས་ཀྱི་ཕུང་པོ་ལ་སོགས་པའོ། །བྱང་ཆུབ་སེམས་དཔའ་ནི་མིག་ལ་སོགས་པའི་སྐྱེ་མཆེད་དེ། ཕུང་པོའི་ངོ་བོར་གྱུར་པའི་སངས་རྒྱས་དང་

མིག་སོགས་ཀྱི་ངོ་བོར་གྱུར་པའི་བྱང་ཆུབ་སེམས་དཔའ་གྲགས་པ་ཆེ་ཞིང་སྤྱོད་པ་བཟང་བ་དེ་རྣམས་མཉེས་ཤིང་དགྱེས་པར་འགྱུར་བས། འཇིག་རྟེན་གྱི་མིག་དགའ་བར་མཛད་པར་འགྱུར་རོ་ཞེས་པ་སྟེ། དྲང་བའི་དོན་ཏོ།། ༈ སླར་ཡང་ལུང་སྟོན་གྱི་ལུང་
གིས་ཐུགས་དཀྱིལ་གྱི་ངེས་དོན་བཤད་པ་བརྗོད་པར་བྱ་སྟེ། ༼རྩ་རྒྱུད་དུ། དཀྱིལ་འཁོར་དམ་པ་བཤད་དུ་གསོལ། །ཞེས་ཡང་ཡང་ཞུས་པའི་དམ་པ་ནི་མཆོག་གི་དོན་ཡིན་ལ། དཀྱིལ་འཁོར་ནི་སྙིང་པོ་ལེན་ཞིང་འཛིན་པ་ཡིན་པས་སྙིང་པོ་ལེན་པའི་མཆོག་བཤད་དུ་གསོལ། ཞེས་པ་ནི་
མཚོན་བྱེད་དཔེའི་དཀྱིལ་འཁོར་ཙམ་མིན་གྱི་མཚོན་བྱ་དོན་གྱི་དཀྱིལ་འཁོར་ཡང་ཡིན་ཏེ། དཀྱིལ་འཁོར་དཀྱིལ་འཁོར་རབ་འདྲ་བ། །བཤད་ཅེས་དེའི་ཚིག་ཟུར་གྱི་འདྲ་ཡུལ་གྱི་དཀྱིལ་འཁོར་ཡང་བསྟན་པས་སོ། །དེས་ན་འདིར་ངེས་དོན་བཤད་དགོས་སོ། །༽སྡུད་པ་པོའི་ཚིག་གིས་མཚམས་སྦྱར་བ་དེ་
ནས་ཐུགས་ཀྱི་དཀྱིལ་འཁོར་དཀྱིལ་འཁོར་རྣམས་ཀྱི་མཆོག་ཏུ་གྱུར་པ། རྡོ་རྗེ་སྟེ། གཉིས་སུ་མེད་པའི་ཡེ་ཤེས་རབ་འདྲ་བ་སྟེ། རབ་ཏུ་གསལ་བ་སྐུ་དང་གསུང་དང་ཐུགས་རྣམས་ཀྱི། །དཀྱིལ་འཁོར་སྟེ། སྙིང་པོ་འཛིན་པའི་མཆོག་རབ་ཏུ་བཤད་པར་བྱའོ།། 
༈ འདི་ལ་ཐིག་གིས་ཆ་བགོ་བ་སོགས་ངེས་དོན་དུ་བཤད་པ་གསུམ་གྱི་དང་པོ་སྟོན་པ་ནི། ཐིག་སྐུད་སར་པ་ཞེས་པའི་སར་༼རབ་གསལ་བ་ཟེར། ༽པའི་སྐད་དོད་ན་བ་ཞེས་པ་གྲངས་དགུ་ལའང་འཇུག་པ་འདིས་ནི་ཟུང་འཇུག་པའི་ཕུང་པོ་ལྔ་དང་ཁམས་བཞི་སྟེ། དགུ་པོ་ཡི་
བདག་ཉིད་མཆོག། སྟོན་ལ། དགུ་པོ་དེ་ལེགས་པར་བཀལ་བའམ་བསྒྲིལ་བས་ནི་དེ་བཞིན་ཉིད་འོད་གསལ་གྱི་ཡེ་ཤེས་ཀྱི་ངོ་བོ་གཅིག་ཏུ་བྱས་པ་སྟོན་པའོ། །དོན་དེ་ངེས་དོན་གྱི་ལུང་སྣ་ཚོགས་པའི་ལུང་གི་བརྡར་གྱུར་པས་བསྟན་པ་ནི། །ཚད་མ་བཟང་པོར་དེ་

བཤད་དོ། །ཀུན་རྫོབ་སྒྱུ་མའི་སྐུ་དང་ནི་དོན་དམ་འོད་གསལ་གྱི་ཡེ་ཤེས་དག། གཉིས་སུ་མེད་པ་ངོ་བོ་དབྱེར་མེད་དུ་སྦྱོར་བ་ནི་ཡིད་འཕྲོགས་པས་མཛེས་པ་ཡིན་ནོ། །ཟུང་འཇུག་གི་ཡ་གྱལ་ཤེས་རབ་འདི་ནི་ཐིག་འདེབས་བྱེད་ཡིན་ཏེ། །
ཐབས་ནི་ཐིག་འདེབས་བྱེད་དེ་ཡི་རྗེས་སུ་འཇུག་པ་ཐིག་བཏབ་པའོ། །ཐབས་ཤེས་གཉིས་པོ་གང་ཞེ་ན། ཤེས་རབ་འོད་གསལ་ཆོས་ཀྱི་སྐུ་དང་ཐབས་ནི་སྒྱུ་མ་ལོངས་སྤྱོད་རྫོགས་པའི་སྐུ་མཆོག་གོ། དེ་འདྲ་བའི་ཤེས་རབ་དང་ཐབས་གཉིས་ཀྱི་
ཐིག་གཅིག་པའི་གིས། །ངེས་དོན་གྱི་ཐུགས་ཀྱི་དཀྱིལ་འཁོར་གྱི་ཐིག་གདབ་པར་བྱའོ། །རྟེན་གྱི་དཀྱིལ་འཁོར་གྱི་ངེས་དོན་བཤད་པ་ལ་ཁྱད་གཞི་ཟུང་འཇུག་གི་དཀྱིལ་འཁོར་དེའི་ཁྱད་པར་གྱི་ཆོས་ནི་རྟེན་འབྲེལ་ཡན་ལག་བཅུ་གཉིས་དག་པས་ཁྲུ་བཅུ་གཉིས་པ། །
འཕགས་པའི་བདེན་བཞིའི་དེ་ཁོ་ན་ཉིད་མཉམ་པར་རྟོགས་པས་ངོས་བཞི་མཉམ་པ་སྟེ། །ཚངས་པའི་གནས་ཚད་མེད་བཞིས་གཞན་དོན་ལ་གཞོལ་བའི་བསམ་པ་དག་པ་ནི་གྲྭ་བཞི་ཡིན་ནོ། །བསྡུ་བའི་དངོས་པོ་བཞིར་གྲགས་པས་གདུལ་བྱ་སྡུད་པའི་སྦྱོར་བ་དག་པ་
ནི་སྒོ་བཞི་ཡིན་ཏེ། །ངོས་དང་གྲྭ་དང་སྒོ་རྣམས་རེ་རེའང་བཞི་བཞི་ཡི་མིང་ཅན་ནོ། །ཆོས་ཀྱི་དེ་ཉིད་ཀྱི་དོན་གྱི་སྤྲོས་པའི་གྲྭ་ཟུར་དང་བྲལ་བ་ཆོས་ཅན་གྱི་ཕྱོགས་ཀུན་ཏུ་སོན་པའི་དོན་རྟོགས་པའི་བརྡ། །འཁོར་ལོ་སྟེ། གཞལ་ཡས་ཁང་གི་འི་ནང་གི་
དཀྱིལ་འཁོར་ཟླུམ་པོ་སྟེ། ངེས་དོན་ལ་ཟུང་འཇུག་གི་ཡེ་ཤེས་དང་། རྟེན་གྱི་དཀྱིལ་འཁོར་གཉིས་ངོ་བོ་དབྱེར་མེད་དུ་བསྟན་ནོ་རོ།། ༈ ཆོས་ཀྱི་ཕྱག་རྒྱ་བཀོད་པའི་ངེས་དོན་ནི་གཉིས་སུ་མི་ཕྱེད་ཡེ་ཤེས་དེ་མཚོན་པའི་མཚན་མ་ཉིད་དེ་ནི། །རྡོ་རྗེ་ཨིནྡྲ་ནཱི་ལའི་

མདོག་ཅན་གྱི་ཕྱག་རྒྱའི་མཚན་མའོ། །རྭ་ལྔ་ནི་ཡེ་ཤེས་རྣམ་པ་ལྔ་རུ་ཕྱེ་སྟེ་བཤད། །པར་བྱ་བ་ལ། རྭ་དབུས་མ་ནི་ཆོས་ཀྱི་དབྱིངས་ཀྱི་ཡེ་ཤེས་སོ། །རྡོ་རྗེ་དེའི་རྩེ་མོ་རྣོ་བ་ནི་འཁོར་བའི་བག་ཆགས་མྱུར་དུ་འཇིག་པར་བྱེད་པའོ། །ཤར་དུ་གནས་པའི། ཟུང་འཇུག་པའི་
མེ་ལོང་ཡེ་ཤེས་ཀྱི་གཟུགས་ཏེ། ངོ་བོ་ཉིད་ནི། །འཁོར་ལོ་ལ་འབར་བའི་འོད་ཀྱིས་བརྒྱན། །པའོ། །ལྷོ་རུ་གནས་པའི་མཉམ་ཉིད་ཡེ་ཤེས་ནི། །རྩེ་མོ་སྟེ་ཆ་དགུ་པའི་རིན་པོ་ཆེའོ། །ནུབ་ཏུ་གནས་པའི་སོ་སོར་རྟོག་པའི་ཡེ་ཤེས་ནི་པདྨ། །པདྨ་རཱ་གའི་
འོད་དང་འདྲ་བའོ། །བྱང་དུ་གནས་པའི་མཆོག་ཏུ་གྱུར་པའི་གི་སེམས་གང་ཡིན་པ། །འགྲོ་བའི་རྣམ་རྟོག་འཇོམས་པར་བྱེད་པ། །སོགས་ཀྱི། བྱ་བ་སྒྲུབ་པའི་ཡེ་ཤེས་ནི། རལ་གྲིར་གྱུར། །པའོ། །འོད་ཟེར་འབར་བ་འདྲ་བའི་མདོག། ཅན་གྱི་སྤྲིན་
སྔོན་དང་ནི་མཉམ་པ་སྟེ། འདྲ་བའི་འོད། །ཤར་ལྷོར་གནས་པའི་བྱམས་པའང་ནི། སྤྱན་ཡིན་ནོ་ཏེ། །ལྷོ་ནུབ་ཏུ་གནས་པའི་སྙིང་རྗེ་ཞེས་བྱ་བ། །ནི་མཱ་མ་ཀཱི་ཡི་རིགས་ཀྱི་རྡོ་རྗེ། །འོ། །ནུབ་བྱང་དུ་གནས་པའི་སྡོང་བུ་དང་བཅས་པའི། །པདྨ་ནི་
དགའ་བས་ཡང་དག་པར་གནས། །པའོ། །བྱང་ཤར་དུ་གནས་པའི་ཨུཏྤལ་འོད་ཟེར་ནི། །སྔོ་དང་བཅས་པ་ནི་བཏང་སྙོམས་ཡིན། །ནོ། །དེ་བཞིན་དུ་སྒོའི་མཚན་མ་བསྡུ་བཞིར་འཆད་པ་ནི་ཤར་སྒོར་གནས་པའི་སྦྱིན་པ་ནི། །ཐོ་བ་མདངས་ལྡན་འོད་དང་
བཅས། །པའོ། །དེ་བཞིན་སྙན་སྨྲ་ཞེས་གྲགས་པ། །ནི་ལྷོ་སྒོར་གནས་པའི་དབྱིག་པ་འོད་བཟང་རྡོ་རྗེ་འབར། །རོ། །ནུབ་སྒོར་གནས་པའི་ཏུ་དོན་སྤྱོད་ཅེས་བྱ་བ། ནི་རྟ་མགྲིན་གྱི་ནི་པདྨ་འོ། །དོན་མཐུན་པ་ནི་བྱང་སྒོར་གནས་པའི་སྣ་ཚོགས་རྡོ་རྗེ་སྟེ། རྡོ་རྗེ་བདུད་རྩིའི་

འཁྱིལ་པ་སྣ་ཚོགས་རྡོ་རྗེ་ཅན། །གྱིའོ། །དཀྱིལ་འཁོར་ལ་བྲིས་པའི་ཕྱག་རྒྱ་དགོད་པའི་མཚན་ཉིད་དེ། །རྣམས་ངེས་དོན་དུ་ལེགས་པར་བཤད་པ་ནི་གོང་དུ་བཤད་པ་འདི་ཡིན་ནོ། །༼དེ་དག་གིས་ནི་བརྟེན་པའི་དཀྱིལ་འཁོར་གྱི་ལྷ་རྣམས་
ཀྱང་ཟུང་འཇུག་ལས་ངོ་བོ་ཐ་དད་མེད་པར་བསྟན་ཏེ། དེ་རྣམས་ཀྱང་ཟུང་འཇུག་གི་ཁྱད་པར་གྱི་ཆོས་སོ། །གྲྭ་དང་སྒོ་བཞི་དང་དེ་ན་གནས་པའི་མཚན་མ་བཞིའི་ངེས་དོན་གཅིག་ཉིད་ལན་གཉིས་སུ་གསུངས་པ་ནི། ངེས་དོན་ལ་ལྷ་སོ་སོའི་རྟེན་དང་བརྟེན་པ་ཡང་ཐ་དད་མེད་པར་བསྟན་པའི་དོན་ནོ།། ༈ དེ་
ལྟར་སྔར་བཤད་པའི་ཟུང་འཇུག་དེ་ཐབས་གང་གིས་འཐོབ་པ་ནི་མཆོད་པ་ངེས་དོན་དུ་བཤད་པས་སྟོན་ཏེ། ཇི་ལྟ་བ་བཞིན་དུ་འོད་གསལ་དུ་ཡང་དག་པ་གནས་པ་ནི་ངེས་དོན་གྱི་མཆོད་པའོ། །འོད་གསལ་དུ་འཇུག་པ་ཡང་ལུས་ངག་ཡིད་གསུམ་གྱི་མཆོད་པ་བྱ་བའི་ངེས་
དོན་ལུས་ངག་སེམས་ཀྱི་དབེན་པ་རྣམ་པ་གསུམ་བསྒོམས་པས་འཐོབ་པར་འགྱུར་བ་ཡིན་ནོ། །དབེན་གསུམ་རིམ་གྱིས་བསྐྱེད་པའི་སེམས་དབེན་ལ་མ་ཧཱ་མུ་ཏྲ་ཞེས་པའི་དང་པོར་ཆེན་པོ་ཡོད་པ་ཡི། །སྒྱུ་མའི་སྐུ་ཕྱག་རྒྱ་ཆེན་པོར་བསྐྱེད་པ་ནི་འི་དཀྱིལ་
འཁོར་ཏེ། འོད་གསལ་གྱི་སྙིང་པོ་ལེན་པ་ཡིན་པར་བཤད་དེ། འདི་ནི་སྒོ་གསུམ་གྱི་མཆོད་པ་བྱེད་མཁན་གྱི་ངེས་དོན་ནོ།། ༈ ནང་དང་ཕྱི་ལ་སོགས་པའི་ཆོས་བཅུ་དྲུག་གི་དབྱེ་བ་ཡི། །ས་ཕྱེ་བའི། ནང་སྟོང་པ་ཉིད་སོགས་སྟོང་པ་ཉིད་བཅུ་དྲུག་ཡོད་
པ་ཉིད་ཀྱིས་ཕྱེ་བ་ནི་ལོ་བཅུ་དྲུག་ལོན་པའོ། །དེ་འདྲ་བའི་མ་སྐྱེས་པ་ཡི་སྤྲོས་པ་ཞི་བའི་སྟོང་ཉིད་གང༌། །ཡིན་པ་དེ་ནི་སྒྱུ་མའི་ལུས་ཐོབ་པ་དེས། ནང་གི་རྐྱེན་བསམ་གཏན་གཉིས་དང༌། ཕྱིའི་རྐྱེན་ལས་རྒྱ་ལ་བརྟེན་ནས་སྒྱུ་མའི་སྐུ་ཡང་ཡང་འོད་གསལ་དུ་བཅུག་པ་

ལས། འོད་གསལ་དུ་ཞུགས་པ་ནི། བུད་མེད་ཅེས་སོགས་ཀྱིས་སྟོན་ཏེ། བུད་མེད་ཅེས་བྱ་བར་རྩ་རྒྱུད་ལས་བཤད་དོ། །དེ་ལ་དམིགས་པས་མངོན་ཞེན་གྱི་སྤྲོས་པ་ཞི་བའི་ཆོས་དང་རྗེས་སུ་ལྡན་པར། །བྱེད་པའི་འོད་གསལ་ནི། རབ་ཏུ་མདངས་བཟང་འོད་ནི་ཡིན་པར་
གསུངས། །རླུང་སེམས་ཙམ་གྱི་རྒྱུ་རྐྱེན་ལ་རྟེན་ནས་འབྲེལ་བ་སྟེ། འབྱུང་བའི་ཟུང་འཇུག་གི་སྐུ་འགྲུབ་པའི་རྒྱུའི་བག་ཆགས་ཏེ། འཕེན་པ་ནི་དྲི་བཟང་པོས་བསྒོས་པ་དང་འདྲའོ་ཡིན་ཏེ། །དེ་ཁོ་ན་ཉིད་ཀྱི་དོན་ལ་ཡུལ་ཅན་གྱི་ཡེ་ཤེས་ཀྱི་བློ་ཁ་བྱེ་བ་ནི་མེ་ཏོག་
གོ། དངོས་པོ་སྟེ། རང་བཞིན་མེད་པའི་དོན་རྟོགས་པ་ནི་རིགས་ཏེ། རྩ་རྒྱུད་དུ་རྒྱན་ཞེས་པ་ཡིན་ཏེ། །ངེས་དོན་གྱི་བུ་མོ་བརྒྱན་པར་བྱེད་པའོ། །ཆག་འགྱུར་ལས། དངོས་མེད་བརྒྱན་དུ་ཤེས་པར་བྱ། །ཞེས་བསྒྱུར་བ་ལྟར་བྱའོ། །ཇི་ལྟ་བ་ཀུན་མཁྱེན་པའི་འོད་གསལ་གྱི་ཡེ་ཤེས་ནི་
དབུས་ཏེ། སྙིང་པོ་ཉིད་དོ། །ཆོས་དབྱིངས་ཉིད་ཀྱི་བུད་མེད་ནི། །ཤེས་རབ་འདི་འདྲས་མཉེས་པ་སྟེ། དེ་ལ་རྟག་ཏུ་འདོད་པ་བསྟེན་པར་བྱའོ། །མིག་སོགས་ནང་ན་མ་ཡིན་ཞིང་། གཟུགས་སོགས་ཕྱི་ནའང་མིན། །ལ་གཉིས་ཀར་ཡང་མ་ཡིན་
ཞིང་། དེ་གསུམ་ལས་གཞན་༼ཤེས་རབ་ཅན་གྱིས་ཆོས་དབྱིངས་ཀྱི། །བུ་མོ་འདི་འདྲ་མཉེས་པར་བྱ། །ཟེར། ༽དུ་ཡང་མཚན་འཛིན་གྱིས་དམིགས་གཏད་ཀྱིས་གནས་པ་མིན། །པས། མཐའ་བཞིར་གནས་པ་མེད་པའི་དེ་ཁོ་ན་ཉིད་ལ་གནས་པའི་རྣལ་
འབྱོར་ཅན་དུ་གྱུར། །པ། དེ་བས་ན་མཱ་མ་ཀཱི་སྟེ། བདག་ཉིད་མར་བཤད་དོ། །དེ་ཁོ་ན་ཉིད་ཇི་འདྲ་བ་དེ་བཞིན་དུ་རྣལ་འབྱོར་པ་བདག་ཉིད་ཀྱང་དེ་ལྟར་ཞུགས་པའི་ཕྱིར་རོ་དོ། །མཐའ་བཞིར་མི་གནས་པའི་དེ་ཁོ་ན་ཉིད་དེ་ཡི་ངོ་བོ་ཉིད་དང་ཡུལ་ཅན་ཡེ་ཤེས་གཅིག་པ། །

སྟེ། ཆུ་ལ་ཆུ་བཞག་པ་ལྟར་རོ་གཅིག་ཏུ་གྱུར་པ་ནི་བྱིན་གྱིས་བརླབ་པ་ཅེས་དེ་ལ་བཤད་དོ། །ནམ་མཁའ་སྟེ། ཐམས་ཅད་སྟོང་པ་དང་ནི་རོ་གཅིག་ཏུ་གྱུར་པ་ནི། ནམ་མཁའི་དབྱིངས་རབ་ཏུ་བརྒྱན་པའོ། །གནས། །དེ་ཉིད་ནི་སངས་
རྒྱས་ཞི་བའི་གནས་ཏེ་འོད་གསལ་དུ་སུ་འགྱུར་རོ། །༼རྩ་རྒྱུད་དུ་བཤད་པའི་ལས་རྒྱ་འདི་ལ་སྔར་ལྟར་འོད་གསལ་དུ་ཞུགས་པ་ལ་བཤད་པ་གཅིག་དང༌། ཡང་ལས་རྒྱ་ལ་བརྟེན་ནས་སྲོག་དྷུ་ཏཱིར་སྡུད་ནུས་པ་རྫོགས་རིམ་པ་ལ་ནི། དེ་སྟོན་པ་ངེས་དོན་ཡང་འགྱུར་བས་ཚུལ་གཉིས་
ཤེས་པར་བྱ་སྟེ། དེ་ལྟར་ན་འོད་གསལ་དུ་འཇུག་པའི་ཐབས་ཆེན་པོའོ།། ༈ ༽དེ་ལ་ཞེས་བསྒྱུར་བ་ལྟར་འོད་གསལ་དུ་ཞུགས་པ་དེ་ལ་གཟུགས་སོགས་ཀྱི་དེ་བས་ཡུལ་དུ་རྣམ་པར་བརྟགས་པ། །རྣམས་འོད་གསལ་དུ་སྡུད་པ་དག་ནི་བཤང་བས་མཆོད་༼
པ། ཡིན་ནོ། །ཡེ་ཤེས་སྟེ། མིག་ཤེས་སོགས་དྲུག་དང་མིག་སོགས་ཀྱི་དབང་པོ་དྲུག་སྟོང་པ་འོད་གསལ་དུ་སྡུད་པ་ནི་གཅིན། །གྱི་མཆོད་པ་སྟེ། དྲི་ཆུའི་སྐད་དོད་མུ་ཏྲ་ལ་ཨིནྡྲ་ཡ་ཞེས་པ་དབང་པོ་ཡིན་ལ་རྣམ་ཤེས་དྲུག་ཀྱང་ཡིད་ཀྱི་དབང་པོའོ། །རྣམ་པར་དག་༽
བཤང་བའི་སྐད་དོད་བི་ཌ་ལ་བི་ཥ་ཡ་ཞེས་པ་ཡུལ་དང་ཌ་ནི་ངེས་ཚིག་གིས་ཧ་རུ་བསྒྱུར་ནས་སམ་ཧ་ར་ཎ་སྡུད་པ་ཡིན་གསུང་པ་ལྟར་རོ། །༽པའི་ཆོས་ཉིད་རྟོགས་པ་ནི་ཁུ་བའི་མཆོད་པ་ཡིན། །ཏེ། ཁུ་བའི་སྐད་དོད་ཤཱུ་ཏྲའི་ཤུ་ལ་བི་ཤུད་དྷི་དྷརྨ་ཏ་ཞེས་སྦྱར་བའོ། །ཇི་ལྟ་བ་
ཐམས་ཅད་མཁྱེན་པའི་འོད་གསལ་གྱི་ཡེ་ཤེས་དེ་ཁོ་ན་ཉིད་ཀྱི་དོན་ལ་ཆགས་པ་ནི་ཁྲག། ཅེས་བྱ་སྟེ། ཁྲག་གི་སྐད་དོད་རཀྟ་ལ་ངེས་ཚིག་གིས་སཀྟ་ཞེས་སྦྱར་བ་ཆགས་པ་ཡིན་ལ། དེའི་ཐོག་མ་ལ་བརྟེན་ནས་སརྦ་ཛྙཱ་ཞེས་སྦྱར་བས་ཐམས་ཅད་མཁྱེན་པར་འགྱུར་བའོ། །

གང་ཞིག་སྟེ། ཕུང་པོ་ལ་སོགས་པའི་ཆོས་སུ་ཡོངས་སུ་བརྟག་པ། དེ་ཉིད་ལ་ལྷ་རྣམས་ཞེས་བྱ་སྟེ། དེ་རྣམས་དངོས་པོ་མེད་པ་འོད་གསལ་དུ་འཇུག་པ་ནི་དབུལ་བའི་ངེས་དོན་ནོ་འོ། །དེ་བྱས་ན་སངས་རྒྱས་རྒྱལ་སྲས་རྣམས། །ཁྱད་པར་
དུ་ནི་སྟེ། ལྷག་པར་ཡང་མཉེས་པར་འགྱུར་རོ། །གང་ཡང་འཇིག་རྟེན་པ་སྟེ། ཐ་སྙད་པའི་ཤེས་པས་བརྟགས་པའི། །ཐིག་སྐུད་སོགས། དེ་རྣམས་ཀྱི་ངེས་དོན་ནི། སྔར་ཇི་སྐད་བཤད་པ་ཉིད་དོ། །ཅེས་བྱ་བ་སྟེ། མདོར་བསྡུས་ན་ལུས་ངག་སེམས་ཀྱི་དབེན་པ་གསུམ་
སྔོན་དུ་བཏང་བའི་སེམས་དབེན་ལས། སྒྱུ་མའི་སྐུ་བསྒྲུབ་པ། འོད་གསལ་དུ་ཞུགས་པའི་རླུང་སེམས་ཙམ་ལས་ཟུང་འཇུག་གི་སྐུར་བཞེངས་པ་སྟོན་ཏེ། འདི་འདྲ་བ་ཡང་དང་ཡང་དུ་སྔར་ལྟར་རྒྱུད་ལས་གསུངས་པས་ནི། ལུགས་མཆོག་ཏུ་གྱུར་པའི་ལམ་སྲོལ་འདི་ལ་ངེས་པ་བླ་ན་མེད་པ་སྟེར་བ་ཡིན་ནོ། །དེ་ལྟར་
ཐིག་ཚོན་གྱིས་བྲི་བའི་དཀྱིལ་འཁོར་ལ་སོགས་པའི་ངེས་དོན་བསྟན་པས། ཡོངས་སུ་དག་པའི་ལྷའི་ངོ་བོ་ཉིད་ཟུང་འཇུག་དང༌། དེ་འགྲུབ་བའི་ཐབས་རབ་ཏུ་བསྟན་པ་ཡིན་ཏེ། ངེས་པའི་དོན་ཏོ།། ༈ དེ་བཞིན་གཤེགས་པ་ཐམས་ཅད་ཅེས་བྱ་བ་ལ། ཐུགས་རྡོ་རྗེ་
བདག་པོར་གྱུར་པའི་དཀྱིལ་འཁོར་ནི་ཐུགས་ཀྱི་དཀྱིལ་འཁོར་ཏེ། དཀྱིལ་ནི་སྙིང་པོ་སྟེ་ཀུན་རྫོབ་ཀྱི་བདེན་པ་བཅོས་མའོ། །འཁོར་ནི་བཅོས་མ་དེ་ལེན་ཅིང་སྟེ། དེ་སྒྲུབ་པ་དང༌། དེའི་དོན་འཛིན་པས་ན་དཀྱིལ་འཁོར་ཏེ། དྲང་བའི་དོན་ཏོ། །དཀྱིལ་ནི་སྙིང་པོ་སྟེ་
དོན་དམ་པའི་བདེན་པ་དང་རོ་གཅིག་ཏུ་ཞུགས་པའི་ལྷན་སྐྱེས་ཀྱི་ཡེ་ཤེས་སོ་འོ། །འཁོར་ནི་དེ་རང་གི་བདག་ཉིད་དུ་ལེན་ཅིང་འཛིན་པས་ན་དཀྱིལ་འཁོར་ཏེ། ཇི་སྐད་དུ་བཅོམ་ལྡན་འདས་ཀྱིས་བཤད་པའི་རྒྱུད་ལས། ༼བཤད་པའི་རྒྱུད་ཅེས་སྤྱིར་བསྟན་ཡང་སྐབས་

སྟོབས་ཀྱིས་འདུས་པའི་བཤད་རྒྱུད་ཡིན་ལ། དེ་ཡང་ཟླ་གསང་ཐིག་ལེ་ལས། ཡན་ལག་ཐམས་ཅད་བསྒོམས་ལས་འདས། །རྟོག་དང་མི་རྟོག་རྣམ་སྤངས་པ། །འདྲེན་དང་ཚིག་ལས་ཡང་དག་འདས། །འདི་ནི་དཀྱིལ་འཁོར་མཆོག་ཅེས་བྱ། །ཞེས་གསུངས་པ་དང༌། སྤྱོད་བསྡུས་
ཆག་འགྱུར་ལས་ཀྱང༌། རྣལ་འབྱོར་ཆེན་པོའི་རྒྱུད་དཔལ་ཟླ་གསང་ནོར་བུའི་ཐིག་ལེར་ཡང༌། ཡན་ལག་ཀུན་བསྒོམས་ལས་འདས་ཤིང༌། །བརྟགས་པའི་རྟོག་པ་སྤངས་པ་དང༌། །ཞེས་ཚིགས་བཅད་གཅིག་དྲངས་པའི་འཕྲོ་ལ། སེམས་ཅན་ཐམས་ཅད་འཇུག་པ་གང༌། །ཞེས་སོགས་ཀྱི་ཚིགས་བཅད་གཅིག་དྲངས་
པ་རྣམས་ཕལ་ཆེར་འདྲ་བར་སྣང་ན་ཡང༌། རྒྱུད་འདིས་བཤད་རྒྱུད་གཞན་གྱིས་རྩ་རྒྱུད་ཀྱི་དོན་རྩལ་དུ་བཏོན་ནས་འཆད་པ་དང་རིགས་མཚུངས་པའི་འཆད་ཚུལ་མི་སྣང་བས། འགྲེལ་པ་མཛད་པས་འདི་ལ་དགོངས་པ་མིན་པ་འདྲ་སྟེ་དཔྱད་པར་བྱའོ། །༽ཁ་དོག་དང་དབྱིབས་སུ་སྣང་བའི་རྟེན་དང་བརྟེན་པའི་
ལུས་ཀྱི་ཡན་ལག་ཀུན་བསྒོམས་པ་ལས་འདས་ཤིང༌། དེ་ཡང་རྟོག་པས་བཏགས་པ་རྣམས་དང་རྟོག་མེད་ཀྱིས་བསྒོམས་པ་རྣམ་པར་སྤངས། །པ་དང༌། གུག་སྐྱེད་ནི་འདིར་ཕྱི་མོའི་ཡི་གེ་དང་། དེ་རྣམས་ལ་བརྒྱན་པའི་ཐིག་ལེ་རྟེན་དང་བརྟེན་པ་སྐྱེད་པའི་ས་བོན་ལས་ཀྱང་
འདས་པ། །སྟེ། གཉིས་སྣང་གི་སྤྲོས་པ་ཐམས་ཅད་ཉེ་བར་ཞི་བའི་བདེ་ཆེན་འོད་གསལ་གྱི་ཡེ་ཤེས་འདི་ནི་དཀྱིལ་འཁོར་མཆོག་སྟེ། ངེས་དོན་གྱི་དཀྱིལ་འཁོར་ཡིན་ནོ། །ཞེས་གསུངས་ཏེ། ངེས་པའི་དོན་ཏོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་
བཤད་པ་ལས། ལེའུ་བཞི་པ་མཐའ་དྲུག་གིས་བཤད་པའོ། །། །སྔར་བཤད་པའི་རིམ་པ་༼འདི་སྤྱོད་བསྡུས་ལས་ཀྱང་འོད་གསལ་གྱི་དཀྱིལ་འཁོར་ལ་བཤད་ལ། འདིར་ཡང་དེ་ལ་བཤད་པའི་ཁུངས་ཡིན་པས་དཀྱིལ་འཁོར་གཞན་ལ་མི་སྦྱར་རོ། །

གཉིས་རྟོགས་ཤིང་སྟེ། ཐོབ་ཅིང་དབང་བསྐུར་བ་ཐོབ་པས་ཀྱང་སྤྱོད་པ་གསུམ་གང་རུང་ལ་སློབ་པ་དང་བྲལ་བས་ནི་ཚེ་འདིར་མཆོག་འགྲུབ་པར་མི་འགྱུར་རོ། །ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ༈ དེ་བཞིན་གཤེགས་
པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་བདག་ཉིད་ཅན་གྱི་རྡོ་རྗེ་འཆང་བའི་རྒྱལ་པོ་ནི་ཁམས་གསུམ་གྱི་བདག་པོའོ། །དེ་ཇི་ལྟ་བུ་ཡིན་ཞེ་ན། ས་འོག་དང་ས་སྟེང་དང་མཐོ་རིས་ལྷའི་འཇིག་རྟེན་རྣམས་སུ་རྗེས་སུ་སྟོན་པར་མཛད་པས་ན་གནས་ཀྱི་དབང་ཕྱུག་གོ། 
ཁྱབ་འཇུག་དང་ལྷ་ཆེན་པོ་ལ་སོགས་པ་འཇིག་རྟེན་པའི་ལྷ་རྣམས་དང༌། ཉན་ཐོས་ལ་སོགས་པ་འཇིག་རྟེན་ལས་འདས་པ་རྣམས་རྫུ་འཕྲུལ་ལ་སོགས་པས་ཟིལ་གྱིས་གནོན་པར་མཛད་པས་ཀུན་མཆོག་གིས་སོ། །བདག་དང་གཞན་གྱི་དོན་དེ་རྣམས་ཀུན་གྱི་
ཐབས་སྒྲུབ་པའི་ཚོགས་ཀྱི་སྤྱོད་པ་ནི་སྤྱོད་པ་ཀུན་ཏེ། བདག་གཞན། ཐམས་ཅད་ཀྱི་ཕྱིར་སྤྱོད་པ་ཞེས་བྱ་བའི་དོན་ཏོ། །མཆོག་གི་ཆོས་ཀྱང་ཡིན་ལ་དོན་ཡང་ཡིན་པས་མཆོག་གི་ཆོས་ཀྱི་དོན་ཏེ། རྡོ་རྗེ་འཆང་ཆེན་པོ་སྤྱོད་པ་ཐམས་ཅད་ཀྱིས་ཐོབ་པར་བྱ་བ་
གང་ཡིན་པ་དེ་ལ་ནི་མཆོག་གི་ཆོས་ཀྱི་དོན་ཞེས་བྱ་སྟེ། ཐམས་ཅད་མཁྱེན་པ་ཉིད་ནི་ཐར་པ་འདོད་པ་རྣམས་ཀྱིས་དོན་དུ་གཉེར་བར་བྱ་བ་ཡིན་པས་སོ། །དེའི་དོན་དུ་སྤྲོས་པ་དང་བཅས་པ་དང༌། སྤྲོས་པ་མེད་པ་དང༌། ཤིན་ཏུ་སྤྲོས་པ་མེད་པ་སྟེ། སྤྱོད་
པ་རྣམ་པ་གསུམ་པོ་འདི་ལ་སྤྱད་པས་ན་སྤྱོད་པའོ། །དེའི་མཚན་ཉིད་ནི་རང་གི་ངོ་བོ་ཉིད་དེ་བཀའ་སྩལ་པ་སྟེ། སྒྲ་ཇི་བཞིན་པའོ།། ༈ རྣམ་པར་མི་རྟོག་ཅེས་བྱ་བ་ལ་སོགས་པ་ལ། རྣམ་པར་མི་རྟོག་པ་ནི་དོན་དམ་པའི་བདེན་པ་རྟོགས་

པའི་འོད་གསལ་གྱི་ཡེ་ཤེས་སྟེ་ཟབ་པའི་མཚན་ཉིད་དོ། །དོན་ནི་བསྒྲུབ་བྱའི་དོན་ཀུན་རྫོབ་ཀྱི་བདེན་པ་སྒྱུ་མའི་སྐུ་སྟེ། རྒྱ་ཆེ་བའི་མཚན་ཉིད་དེ། གཉིས་པོ་དེ་དག་གཉིས་སུ་མེད་པའི་རྣམ་པས་ཡང་དག་པར་བསྒོམས་པ་
གང་ཡིན་པ་དེ་ནི། རྣམ་པར་མི་རྟོག་དོན་ལས་བྱུང་ཞེས་བྱ་བའོ་སྟེ། ལམ་འདིའི་རྣལ་འབྱོར་པ་དེ་ནི་འདོད་ཆགས་ལ་སོགས་པ་གསུམ་གྱི་རིགས་ཀྱིས་རྒྱུད་འཁྲུགས་ཀྱང་ཐེག་པའི་མཆོག་སྟེ་རྡོ་རྗེ་ཐེག་པ་ཁྱད་པར་བ་འདི་ནི་ཉན་རང་ཕར་
ཕྱིན་གྱི་ཐེག་པ་ཐམས་ཅད་ཀྱི་བླ་མར་གྱུར་པས་ན་བླ་ན་འམ་གོང་ན་མེད་པ་སྟེ། རྣལ་འབྱོར་རྒྱུད་མན་ཆད་གཞན་རྣམས་ལས་ཕུལ་དུ་བྱུང་ཞེས་བྱ་བ་ནི་བླ་ན་མེད་ཅེས་པའི་ཚིག་གི་ལྷག་མ་ཁོང་ན་གནས་པའོ། །ཐེག་པ་དེ་ལ་བརྟེན་ནས་དངོས་
གྲུབ་རབ་མཆོག་ནི་ཕུལ་དུ་བྱུང་བའི་དངོས་གྲུབ་སྟེ། ཕྱག་རྒྱ་ཆེན་པོའི་སྟེ། མཆོག་གི་དངོས་གྲུབ་སྒྲུབ་པར་བྱེད་ཅིང་སྐྱེད་པར་བྱེད་པ་སྟེ། དགོངས་པ་མ་ཡིན་པའོ། །༼འདིས་ནི་རྡོ་རྗེ་ཐེག་པའི་ཆེ་བ་སྟོན་ཏེ། རྡོ་རྗེ་ཐེག་པ་གོང་ན་མེད་པའི་ཁྱད་པར་བ་ལ་བྱའོ། །
འདིར་འགྲེལ་པས་དགོངས་མིན་དུ་བཤད་པ་མི་འཐད་དེ། ལུང་སྟོན་ལས། ཆགས་སྡང་གཏི་མུག་གསུམ་རིམ་པ་བཞིན་དུ། རླུང་ལྡང་འཇུག་གནས་གསུམ་ལ་བཤད་པས། དེ་ལ་དྲང་ངེས་ཀྱི་བཤད་པ་བྱ་དགོས་པའི་ཕྱིར་སྙམ་ན། སྐྱོན་མེད་དེ། དྲང་ངེས་ཀྱིས་བཤད་དགོས་པ་དང༌། དགོངས་མིན་དུ་
འཆད་པ་གཉིས་མི་འགལ་བའི་ཕྱིར་རོ།། ༈ ཆོས་རྣམས་ཀྱི་རང་བཞིན་ཡིན་ལུགས་ལྷན་སྐྱེས་ཀྱི་བདེ་བས་ཡོངས་སུ་ཤེས་པ་ཉིད་ཚེ་འདིར་འཚང་རྒྱ་བའི་རྒྱུ་ཡིན་གྱི། སྐྱེ་གནས་ཀྱིས་སྨད་པ་རིགས་ངན་པ་དང་ལ་སོགས་པས་བསྡུས་པ་

ལས་ཀྱིས་སྨད་པ་ནི་ཚེ་འདིར་འཚང་མི་རྒྱ་བའི་རྒྱུ་མཚན་མ་ཡིན་ནོ་ཞེས་བསྟན་པའི་ཕྱིར། རིགས་ངན་ཞེས་བྱ་བ་ལ་སོགས་པ་གསུངས་ཏེ། རིགས་ངན་ཞེས་བྱ་བ་ནི་སྐྱེ་གནས་ཀྱིས་སྨད་པ་ཉིད་དུ་བསྟན་པའོ། །སྨིག་མ་མཁན་ཞེས་བྱ་བ་ནི་ལས་ཀྱིས་སྨད་
པའོ་སོ། །སོགས་པའི་སྒྲ་ནི་ལྷམ་མཁན་ལ་སོགས་པ་ལས་གཞན་དག་གིས་ཀྱང་སྨད་པའོ་སོ། །གསོད་དོན་དོན་གཉེར་སེམས་པ་རྣམས་ནི། རླུབས་ནི་དོང་ངོ་དང་ས་མདའ་ལ་སོགས་པའི་འཁྲུལ་འཁོར་དང༌། རལ་གྲི་ལ་སོགས་པའི་
མཚོན་ཆ་དང༌། ཉ་དང་རི་དྭགས་ཀྱི་རྒྱ་ལ་སོགས་པ་སྟེ། དེ་རྣམས་ནི་སེམས་ཅན་ལ་འཚེ་བ་རྣམས་ཀྱིས་དོན་ཏེ། རང་གི་དགོས་པ་སྒྲུབ་པར་བྱེད་པའི་ཐབས་སུ་སེམས་པས་ན་སྲོག་ཆགས་གསོད་པའི་དགོས་པའི་དོན་དོན་དུ་གཉེར་བ་རྣམས་ཞེས་
བྱའོ། །ཐེག་ཆེན་བླ་ན་མེད་པ་ཡི། །ཐེག་མཆོག་འདི་ལ་འགྲུབ་པར་འགྱུར། །ཞེས་བྱ་བ་ནི། རྡོ་རྗེ་ཐེག་པ་ནི་ཐེག་པ་ཆེན་པོ་བླ་ན་མེད་པའོ། །མཆོག་ནི་རིན་པོ་ཆེའི་གང་ཟག་སྟེ། གང་ཟག་དེ་བླ་མེད་ཀྱི་ཐེག་པ་འདི་ཉིད་ཀྱིས་འགྲོ་བས་ན་ཐེག་པ་མཆོག་
སྟེ། ཐེག་པ་འདི་ལ་བརྟེན་ནས་ཚེ་གཅིག་གིས་མཆོག་འགྲུབ་པར་འགྱུར་བའོ།། ༈ སེམས་ཅན་མཚམས་མེད་ཅེས་བྱ་བ་ལ་སོགས་པ་ལ། ཕ་དང་མ་དང་དགྲ་བཅོམ་པ་གསོད་པ་དང༌། སངས་རྒྱས་ཀྱི་སྐུ་གཟུགས་འཇིག་པ་དང༌། དམ་
པའི་ཆོས་སྤོང་བ་ཞེས་བྱ་བའི་ལས་ལྔས་ནི་འཆི་བའི་དུས་བྱས་མ་ཐག་ཏུ་༼མཚམས་མེད་གཉིས་གཞུང་གཞན་དང་མི་མཐུན་པར་མཛད་པ་ནི། མཚམས་མེད་ཀྱི་ལས་བྱས་པས་ཀྱང་ཚེ་འདིར་མཆོག་འགྲུབ་པ་ཞིག་ཡོད་པར་སྟོན་པ་ནི། ཤས་ཆེར་རྒྱལ་བ་མྱ་ངན་ལས་འདའ་

ཚུལ་བསྟན་པའི་འོག་ཏུ་ཡིན་ལ། དེའི་ཚེ་དེ་བཞིན་གཤེགས་པའི་སྐུ་ལ་ངན་སེམས་ཀྱི་ཁྲག་འབྱིན་པ་དང༌། མཚམས་མེད་ཀྱི་འཁོར་ལོའི་དབྱེན་མི་འབྱུང་བས། དེ་གཉིས་ཀྱི་དོད་གཞན་འབྱུང་བ་གཉིས་བཤད་དོ། །ཞེས་གསུངས་པ་ལྟར་རམ། ཡང་ན་མཚམས་
མེད་ཀྱི་གྲངས་དེ་ལྟར་གསུངས་པ་ཡང་ཡོད་པར་མངོན་ནོ། །པ་ཚབ་ཀྱིས། དགྲ་བཅོམ་གསོད་པའི་དོད་ལ། དགེ་སློང་གསོད་པ་ཞེས་བསྒྱུར་ཡང༌། འགྱུར་རྙིང་དང་ཆག་འགྱུར་ལྟར་བྱའོ། །༽དམྱལ་བར་ལྟུང་བར་འགྱུར་བས་ན་མཚམས་མེད་པ་སྟེ། ཉེ་བར་མཚོན་པ
འདིས་ན་མཚམས་མེད་པ་ཞེས་བྱ་བའི་སྒྲ་ནི་དེ་བྱེད་པ་ལ་འཇུག་གོ། ༼འདི་ལ་པ་ཚབ་ཀྱི་འགྱུར་ལས། རྩ་བར་མཚམས་མེད་ལ་སོགས་སེམས་ཅན། ཞེས་དང༌། འགྲེལ་པར། འདིར་མཚམས་མེད་པའི་སྒྲ་ནི་བཏགས་པས་དེ་དག་རྣམས་ལ་འཇུག་ཅེས་འབྱུང་བ་འགྲེལ་
པའི་བཤད་པ་ལ་འཇུག་ཚབས་ཆེ་སྟེ་གོ་སླའོ། །༼སོགས་པ་ཞེས་བྱ་བའི་སྒྲ་ནི་མཚམས་མེད་པ་དང་ཉེ་བ་ལྔ་རྣམས་གཟུང་ངོ༌། །སྡིག་པ་ཆེན་པོ་བྱེད་པ་ཞེས་བྱ་བ་ནི། དགེ་སློང་གི་རྩ་བ་བཞིའི་ལྟུང་བ་བྱུང་བས། ཏ་ལ་མགོ་བཅད་ན་མི་
འཕེལ་ཞིང་སྐམ་པ་ལྟར་སངས་རྒྱས་ཀྱི་བསྟན་པ་ལས་ཉམས་ནས། སེམས་༼སྟེ། དེ་ནི་མཛོད་ལས། མ་དགྲ་བཅོམ་པ་སུན་བྱས་དང༌། །བྱང་ཆུབ་སེམས་དཔའ་ངེས་གནས་དང༌། །སློབ་པ་གསོད་དང་དགེ་འདུན་གྱི། །འདུ་བའི་སྒོ་ནི་འཕྲོག་པ་དག། མཚམས་མེད་པ་དང་ཆ་འདྲ་
སྟེ། །ལྔ་པ་མཆོད་རྟེན་འཇིག་པ་ཡིན། །ཞེས་གསུངས་པ་ལྟར་རོ། །ཅན་དམྱལ་བ་ལ་གཞོལ་བ་སྟེ། དེ་རྣམས་ཀྱང་འདུས་པ་འདིར་བླ་མའི་དྲིན་གྱིས་རྫོགས་པའི་རིམ་པ་ཁྱད་པར་ཅན་རྣམས་ཐོབ་ནས། འགྲུབ་པར་འགྱུར་ཞིང་སྟེ། རྫོགས་པའི་

སངས་རྒྱས་ཉིད་ཐོབ་པར་འགྱུར་ན། མཚམས་མེད་དང་རྩ་ལྟུང་མ་བྱས་པའི་རིགས་ངན་ལ་སྩོགས་པ་ལྟ་སྨོས་ཀྱང་ཅི་དགོས་ཞེས་ལས་སྒྲིབ་ཆེན་པོ་དེའི་ཉེས་པ་ལས་འདའ་བར་སྟོན་པའོ། །དེ་ལྟར་དེ་རྣམས་ལས་བཟློག་པ་རྣམས་ཚེ་འདིར་མཆོག་འགྲུབ་པའི་སྣོད་དང༌། 
དེ་རྣམས་སྣོད་མ་ཡིན་པའོ་ཞེས་སོ་སོར་ངེས་པ་དེ་ལ་ལྟོས་པ་མེད་པར་དོན་མཛད་པས་ན། གཞུང་དེ་རྣམས་ཀྱིས་བླ་མེད་ཀྱི་ཐེག་པའི་ཆེ་བའི་བདག་ཉིད་གསལ་བར་སྟོན་པ་ཡིན་ནོ།། ༈ དེ་ལྟར་སྐྱེ་བོ་མཚམས་མེད་ལ་སོགས་པའི་སྡིག་པ་ཅན་གྱི་ལས་སྒྲིབ་
མ་ལུས་པ་རྣམ་པར་སྦྱོང་བ་ནི། བླ་མེད་ཀྱི་རྡོ་རྗེ་ཐེག་པ་ཡིན་པས་གང་ཟག་འགའ་ཞིག་གལ་ཏེ་རྡོ་རྗེ་སློབ་དཔོན་ལ་འཁུ་བ་ཡང་ཚེ་གཅིག་གིས་མཆོག་འགྲུབ་པར་འགྱུར་རོ་ཞེས་རྟོག་པར་འགྱུར་ཏེ། དེ་བས་ན་དེ་མི་སྲིད་དོ་ཞེས་
དགག་པའི་ཕྱིར་སྙིང་ནས་སློབ་དཔོན་སྨོད་པ་དག། ཅེས་བྱ་བ་ལ་སོགས་པ་གསུངས་ཏེ། དང་པོར་སློབ་དཔོན་ལ་བསྙེན་བཀུར་བྱས་ཏེ། ཐོས་པ་དང་བསམ་པའི་རིམ་གྱིས་ཐེག་པ་འདིའི་ལམ་གྱིས་དེ་ཁོ་ན་ཉིད་རྟོགས་ནས། དེའི་རྗེས་སུ་ད་ནི་འདིས་བདག་ལ་ཅི་
ཞིག་བྱ་ཞེས་གང་བླ་མ་ལ་བཀུར་བའི་གནས་དམ་པར་མི་འཛིན་པར་བརྙས་པར་བྱེད་པ་དེ་ནི་སློབ་དཔོན་ལ་སྨོད་པ་སྟེ་སྨོད་པ་དེ་དང་ལྷན་ཅིག་ཟང་ཟིང་གི་ལོངས་སྤྱོད་ཀྱིས་ཀུན་ཏུ་དགའ་བར་བྱེད་པ་གང་ཡིན་པ་ཡང་སློབ་དཔོན་ལ་སྨོད་པ་དང་འདྲ་སྟེ། དེས་ཀྱང་
ཡང་འགྲུབ་པར་མི་འགྱུར་ན། སློབ་དཔོན་ལ་སྙིང་ནས་སྨོད་པ་ཉིད་ལྟ་སྨོས་ཀྱང་ཅི་དགོས་ཏེ། ནམ་ཡང་འགྲུབ་པར་མི་འགྱུར་རོ་ཞེས་༼བླ་མ་ལ་བརྙས་པའི་རྩ་ལྟུང་བྱུང་བས་ཀྱང༌། འགྱོད་པ་དྲག་པོ་སྐྱེས་ནས། སླར་ཡང་དཀྱིལ་འཁོར་དུ་ཞུགས་ཏེ་དམ་ཚིག་དང་སྡོམ་པ་

ལེགས་པར་བཟུང་ཞིང་། དབང་བསྐུར་བ་རྫོགས་པར་བླངས་ཏེ། ཕྱིས་དམ་ཚིག་དང་སྡོམ་པ་རྣམས་ཚུལ་བཞིན་དུ་བསྲུང་བ་སོགས་ཀྱི་ཉེས་པ་དག་པའི་ཐབས་ཀྱིས་ན། ངན་འགྲོར་སྐྱེ་བ་འགོག་ནུས་ཀྱང་ཚེ་འདིར་དངོས་གྲུབ་མཆོག་འགྲུབ་མི་སྲིད་དེ། འདི་ནི་གསུང་
རབ་ནས་སྡིག་པའི་མཐར་ཐུག་ཏུ་བཤད་པས། གནས་འདི་ལ་གཟབ་པར་བྱའོ། །༽ངེས་པར་མཛད་པའོ། །འགྲུབ་པར་མི་འགྱུར་བ་སྡིག་པ་ཐམས་ཅད་བྱེད་པ་ཡང་ལམ་གང་དུ་འགྲུབ་པར་འགྱུར་བ་གསང་བ་འདུས་པ་ཉིད་སྟེ། ཁོ་ན་སྒྲུབ་པར་བྱེད་པ་
ཡིན་ན་དེ་ལ་ཡང་འགྲུབ་པར་མི་འགྱུར་ན། གཞན་དག་ཏུ་འགྲུབ་པ་༼འདིར་པ་ཚབ་ཀྱིས་བསྒྱུར་བའི་རྒྱུད་ལས། སློབ་དཔོན་སྨོད་དང་གཞན་རྣམས་ཀྱིས། །སྒྲུབ་ལ་འགྲུབ་པར་མི་འགྱུར་ཉིད། །ཅེས་འབྱུང་ཞིང་། འགྲེལ་པར་ཡང་། གང་དག་དེ་དང་ལྷན་ཅིག་ཟང་ཟིང་ལོངས་
སྤྱོད་པ་དག་གིས་ཀུན་ཏུ་དགའ་བར་བྱེད་དོ། །རེ་ཞིག་སློབ་དཔོན་ལ་སྨོད་པར་བྱེད་པ་ལས། གཞན་རྣམས་ཀྱིས་ཀྱང་འགྲུབ་པར་མི་འགྱུར་ན། སློབ་དཔོན་སྨོད་པར་བྱེད་པ་ལྟ་སྨོས་ཀྱང་ཅི་དགོས། མི་འགྱུར་ཉིད་ཅེས་བྱ་བས་ནི་ནམ་ཡང་འགྲུབ་པར་མི་འགྱུར་བ་ཁོ་ནའོ་ཞེས་ངེས་པར་འཛིན་ཏོ། །ཞེས་
བླ་མ་ལ་སྨོད་པ་དང་ལྷན་ཅིག་ཟང་ཟིང་གིས་དགའ་བར་བྱེད་པའི་གྲོགས་པོ་བླ་མ་ལ་སྨོད་པ་ལས་གཞན་པས་ཀྱང་མི་འགྲུབ། ཅེས་རྒྱུད་འདི་ཉིད་ཀྱི་དོན་དུ་འཆད་པ་དང༌། རྐང་པ་གཉིས་པའི་ཐ་མའི་ངེས་གཟུང་གི་དོན་དུ་འཆད་པ་འགྱུར་ཤིན་ཏུ་ལེགས་པར་སྣང་ངོ༌། །༽ལྟ་སྨོས་ཀྱང་ཅི
དགོས་ཏེ། ཇི་སྐད་དུ། རྒྱུ་འཕྲུལ་དྲ་བའི་རྒྱུད་ལས་ཀྱང་། སློབ་དཔོན་སྨོད་པར་བྱེད་པ་དག། དངོས་སུ་མ་ཟད་རྨི་ལམ་དུ་ཡང་མཐོང་མི་བྱ། །སློབ་དཔོན་སྨོད་པ་གང་ཡིན་ཏེ། །བགེགས་དང་ལོག་འདྲེན་རྣམས་ཀྱིས་བཟུང༌། །བ་སྟེ། འཛིན་པས་

ངན་པ་གཏུམ་པོ་སྟེ། མི་བཟད་པ་དྲག་པོའི་ལས་བྱེད་པ། །སྟེ། མཁས་པས་རྟག་ཏུ་སྤང་བར་བྱ། །ཞེས་གསུངས་ཏེ། སྒྲ་ཇི་བཞིན་པའོ།། ༈ ཤོ་ལོ་ཀ་ཕྱེད་དང་བཞིས་རྒྱུད་ཀྱི་རྒྱལ་པོ་འདུས་པ་ཐེག་པ་དང་། རྒྱུད་སྡེ་གཞན་ལས་ཁྱད་པར་དུ་འཕགས་པར་
གྱུར་པར་བསྟན་ནས། སྒྲ་འགལ་བས་གསུངས་༼བློས་སྤོང་བ་མིན་གྱི། དེ་དང་ཆོས་དང་ཟང་ཟིང་གི་ལོངས་སྤྱོད་ལྷན་ཅིག་དུ་བྱ་བ་གཏན་ནས་སྤོང་ངོ༌། །༸སྙིང་ནས་ཞེས་པ་གཉིས་ཀྱིས་བླ་མ་ཞིང་ཁྱད་པར་ཅན་དུ་བསྟན་པ་ཡང་ཐེག་པ་འདིའི་བླ་མ་ཡིན་པའི་གནད་ཀྱིས་ཡིན་པས་རྒྱུད་ཀྱི་ཆེ་བར་འགྱུར་རོ། །
༽པའི་དགོས་པ་ནི་སྒྲ་དྲང་ཐད་དུ་གསལ་པོར་བསྟན་ན་སློབ་དཔོན་མེད་པར་རྒྱུད་ལ་རང་དགར་འཇུག་པར་འགྱུར་བས། དེར་མ་གྱུར་ཅིག་སྙམ་དུ་དགོངས་པས་སློབ་དཔོན་ལ་རག་ལས་པར་བྱ་བའི་ཕྱིར་དུ། སྲོག་གཅོད་པའི་སེམས་ཅན་གང་། །ཞེས་པ་ནས། དེ་དག་སྒྲུབ་པའི་
སྣོད་དུ་འགྱུར། །ཞེས་པའི་བར་གྱིས་སྲོག་གཅོད་དང་། རྫུན་སྨྲ་སོགས་བཞི་བྱེད་པ་དང༌། བཤང་གཅི་ཟ་བ་རྣམས་ལམ་སྒྲུབ་པའི་རྟེན་དུ་བསྔགས་སོ། །འཇིག་རྟེན་དང་འགལ་བའི་ཚིག་གིས་སྲོག་གཅོད་པ་སོགས་ལ་སྤྱོད་པའི་ཟབ་དོན་ཁྱད་པར་ཅན་བསྟན་པའི་ཕྱིར་སྲོག་གཅོད་པ་
ཡི་ཞེས་བྱ་བ་ལ་སོགས་པ་གསུངས་ཏེ། སྲོག་གཅོད་ཅེས་སོགས་འདིའི་དོན་ནི་གང་ལ་དགོངས་ནས་གསུངས་པའི་བཤད་པའི་རྒྱུད་ལུང་སྟོན་ལས་གསུངས་ཏེ། འོད་གསལ་དུ་འཇུག་པའི་ཐབས་གང་གིས་ཕུང་སོགས་དངོས་པོ་མེད་པ་འོད་གསལ་དུ་འཇུག་པར། 
སྤྲོས་པ་ཞི་བ་ལ་གནས་པ་གོམས་པ་ལས་བྱུང་བའི་སེམས་ཀྱིས་སྲོག་ཅེས་གྲགས་པའི་རླུང་གི་རྒྱུ་བ་བཅད་པའི་སྒོ་ནས་བྱས། །པ། དེ་ནི་སྲོག་གཅོད་བྱེད་པ་ཞེས་བྱ་བ་སྟེ། །དེ་ཡང་ཐེག་པའི་མཆོག་བླ་མེད་ལ་གནས་པ་རྣམས་ཀྱི་ཡིན་ནོ། །

རྟེན་འབྱུང་ལ་དེ་ཁོ་ནར་ཕྱི་ནང་གཉིས་མེད་ཀྱང་ནང་གི་དང་དེ་བཞིན་དུ་ཕྱི་རོལ་དག། གི་རྟེན་འབྱུང་གཉིས་སུ་སྟོན་པ་ནི། རྫུན་པ་སྒྱུ་མ་ལྟ་བུ་སྨྲ་བ་ཡིན་པས་དེ་ལ་ནི་རྫུན་དུ་སྨྲ་བ་ལ་དགའ་བ་ཞེས་བྱ་སྟེ། །དེ་ཡང་མཚན་
འཛིན་གྱི་དམིགས་གཏད་ཀྱི་གནས་མེད་པའི་དེ་ཁོ་ན་ཉིད་ལ་གནས་པའི་རྣལ་འབྱོར་པའོ། །རྫོགས་པའི་སངས་རྒྱས་ཀྱི་ཡེ་ཤེས་གང་། །ཡིན་པ་དེ་ནི་བླང་བྱའི་རྫས་སུ་ཤེས་པར་བྱ་སྟེ། །དེ་མ་བྱིན་པར་འཕྲོག་པ་སྟེ། ལེན་པའི་ངང་ཚུལ་གང་
ཡིན་པ། །ནི་གཞན་གྱི་ནོར་ལ་ཆགས་པ་ཞེས་བྱ་བར་འདོད་དོ། །རྣལ་འབྱོར་པ་གང་ཞིག་དེ་ཁོ་ན་ཉིད་ཀྱི་དངོས་པོ་སྟེ། རང་བཞིན་གཅིག་པ། །སྟེ། དབྱེར་མེད་པའི་དེ་བཞིན་ཉིད་ལ་ཡིད་རྟག་ཏུ་སྦྱོར་བའི། །སེམས་ཅན་དེ་དང་དེ་ནི་ཆོས་ཀྱི་
དབྱིངས་ཀྱི་བུ་མོ་ལ་སྤྱོད་པས་རྟག་ཏུ་འདོད་པ་སྤྱོད་པ་ལ་དགའ། །བ་སྟེ། སྒྲུབ་པ་མཆོག་ལ་དམ་པར་ཏེ། མཆོག་ཏུ་འགྱུར་རོ། །རང་བཞིན་མེད་པའི་སྟོང་ཉིད་ཀྱིས་སྐྲག་པས་བདེན་འཛིན་གྱི་གཏི་མུག་གིས། །ཞེན་པའི་ཞེས་གཉིས་ཀ་ལ་སྦྱར་ལ་དེ་འདྲ་བའི་ཡུལ་
ནི་བཤང་བ་ཞེས་གྲགས་པས་ཏེ། །བཤད་ཅིང་། དབང་པོ་ནི་གཅི་བ་ཞེས་བྱ་ལ། །ཡུལ་དབང་གི་སྣང་བ་དང་དེ་དག་ཏུ་ཞེན་པ་འོད་གསལ་དུ་ཞི་བ་ནི། བཤང་གཅི་ཟ་བ་ཡིན་ནོ། །དོན་དེ་རྣམས་ལ་དགོངས་ནས་ཐེག་པ་ཆེན་པོའི་ཆོས་མཆོག་
བླ་ན་མེད་པ་འདིར། །སྲོག་གཅོད་བྱེད་པ་སོགས་ལྔ་པོ་དེ་དག་ལམ་འདི་༼བ་ནི་སྔར་བཤད་ཟིན་ཏེ། སྐབས་གཞན་དུ་ཡང་དྲན་པར་བྱའོ། །༽སྒྲུབ་པའི་སྣོད་དུ་འགྱུར་རོ། །ཞེས་བྱ་སྟེ། ༼ཞེས་ལམ་གྱི་རྟེན་དུ་བསྔགས་ཀྱི། དངོས་ཟིན་ལྟར་བྱེད་

པ་ལམ་འདི་སྒྲུབ་པ་ལ་དགོས་ཞེས་སྟོན་པ་མ་ཡིན་ནོ། །༼འདི་ནི་དགོངས་པས་བཤད་པའོ།། ༈ སྔར་ཐེག་པ་འདིར་མཆོག་མྱུར་དུ་འགྲུབ་པར་གསུངས་པའི་མྱུར་ཁྱད་ནི། བདེ་བ་ཆེན་པོས་སྟོང་ཉིད་སྒོམ་པ་ཡིན་ལ། དེའི་བདེ་བ་འདྲེན་པའི་ཐབས་གཉིས་ལས། ནང་གི་ཐབས་ནི་སྔར་
བཤད་ཟིན་པས་འདིར་ཕྱག་རྒྱ་ལ་བརྟེན་པའི་ཐབས་ནི། མ་དང་སྲིང་མོ་ཞེས་བྱ་བ་ལ་སོགས་པ་ལ། མ་ཞེས་བྱ་བ་ནི་མ་དང་འདྲ་བར་སྒྲུབ་པ་པོ་དང་སེམས་ཤིན་ཏུ་རྗེས་སུ་མཐུན་པའི་ཕྱག་རྒྱ་མའོ། །སྲིང་མོ་དང་བུ་མོ་ཞེས་པ་ཡང་སྔར་བཤད་པ་དེ་བཞིན་ཏེ། 
༼ས་སྟོན་ཏེ། དེ་ཉིད་སྤྱོད་པ་དང་པོ་གཉིས་ཀྱི་སྐབས་ཀྱི་ལས་རྒྱ་ལའང་འདྲ་བས་དེར་ཡང་སྦྱར་རོ། །༸དེས་ན་མ་ལྟར་བྱམས་པ་དང༌། སྲིང་མོ་ལྟར་བརྩེ་བ་དང༌། བུ་མོ་ལྟར་གདུངས་སེམས་ཆེ་བ་དང༌། འདྲ་བའི་སྒོ་ནས་མ་དང་སྲིང་མོ་དང་བུ་མོ་ཞེས་བཤད་ཀྱི་དེ་དག་དངོས་མ་ཡིན་ནོ། །
༽གསུམ་པོ་འདི་རྣམས་ལས་གང་ཡང་རུང་བའི་རྣལ་འབྱོར་པ་རང་རང་གི་རིགས་ཀྱི་བུད་མེད་མི་བསྐྱོད་པའི་རིགས་ལ་སྨེ་ཤ་ཅན་དང༌། རྣམ་སྣང་གི་རིགས་ལ་བཙོ་བླག་མཁན་ལ་སོགས་པ་བླངས་ལ་སྒྲུབ་པའི་ཐབས་མདོར་བྱས་ལས་བཤད་པའི་རིམ་
པས་སྤྱི་བོ་ལ་སོགས་པར་རིགས་ལྔ་དགོད་པ་བྱས་ལ་སྒྲུབ་པ་པོ་གང་གིས་འདོད་པ་སྤྱད་པས་ནི་མཉེས་པར་བྱས་ན་ཐབས་དེས་དངོས་གྲུབ་རྒྱ་ཆེན་པོ་འཐོབ་པར་འགྱུར་༼རྫོགས་རིམ་ཁྱད་པར་ཅན་ཐོབ་པ་རྣམས་ལ་ནི་རིགས་སོ་སོའི་ངེས་པ་མེད་དོ། །
༼ཏེ། ཐེག་པ་ཆེན་པོ་ཞེས་བྱ་བ་མཆོག་གི་ཆོས་གང་ལ་ཡོད་པ་གང་ཡིན་པ་དེ་ནི། ཐེག་ཆེན་མཆོག་གི་ཆོས་ཉིད་དེ་དེའི་ནང་དུ་དངོས་གྲུབ་རྒྱ་ཆེ་ཞིང་སྟེ་མཆོག་ཏུ་གྱུར་པ་སྒྲུབ་པ་པོ་དེས་འཐོབ་པར་འགྱུར་གྱི། སྒྲུབ་པ་པོ་དང་། རྗེས་སུ་མི་

མཐུན་པའི་སེམས་དང་ལྡན་པའི་ཕྱག་རྒྱ་མ་དང་མཉམ་པར་སྦྱོར་བས་ནི་ངེས་པར་ཏེ་གདོན་མི་ཟ་བར་སེམས་རྣམ་རྟོག་གི་དབང་དུ་འགྲོ་བའི་གཡེང་བ་སྐྱེ་བར་འགྱུར་བས་ཕྱག་རྒྱར་མི་བྱའོ། །དེས་ན་སེམས་ཤིན་ཏུ་བརྩེ་བའི་ཕྱག་རྒྱ་
དགོས་ལ་རོ། །རྗེས་སུ་མཐུན་པ་དེ་ཡང་སྐྱེ་བ་འདིར་མ་ཟད་སྐྱེ་བ་གཞན་དག་ཏུའང་དེ་དག་དང་ཡིད་གཅུགས་པར་གྱུར་པ་ལས་རྗེས་སུ་མཐུན་པར་འགྱུར་རོ།། ༈ ལྷར་སྒོམ་པ་དང་དམ་ཚིག་སྲུང་བ་སོགས་ཀྱི་སྔགས་དང་འཁྲིག་ཐབས་རེ་བཞི་སོགས་
སྟོན་པའི་རྒྱུད་ལ་སོགས་པ་ལ་ལེགས་པར་བསླབས་པའི་འོ། །གལ་ཏེ་སྒྲུབ་པ་པོ་དང་རྗེས་སུ་མཐུན་པའི་ཕྱག་རྒྱ་མ་མ་རྙེད་ན་དེའི་ཚེ་ཇི་ལྟར་བྱ་ཞེ་ན། སངས་རྒྱས་གཙོ་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ཀྱི་ཡུམ་ཤེས་
རབ་ཀྱི་ཕ་རོལ་ཏུ་ཕྱིན་པ་༼འགྱུར་གསར་གཉིས་ཀ་ལའོ་ཞེས་པ་མེད་པ་ལེགས་སོ། །༽འོད་གསལ་འཆར་བའི་གནས་དམ་པ་སྙིང་ཁ་ཡིན་པས་རང་གི་སྙིང་ཁ་ལ་གནས་པ་དེའི་ངོ་བོར་མོས་པའི་རང་རིགས་ཀྱི་བུ་མོ་དེ་ནས་ཕྱུང་ལ། སྐབས་
ཀྱི་ཡུམ་གང་ཡིན་དུ་བྱས་པ་དེ་དང་ལྷན་ཅིག་སྙོམས་པར་འཇུག་པར་བྱས་པས་བདེ་ཆེན་བསྐྱེད་པར་བྱ་སྟེ། དེ་སྐད་དུ་ཡང་སྙིང་ལ་གནས་པའི་ལྷ་མོ་ཆེ། །རྣལ་འབྱོར་པ་ཡི་རྒྱུད་ལ་ཐབས་ཤེས་དབྱེར་མེད་ཀྱི་རྣལ་འབྱོར་བསྐྱེད། །པ་ནི་སངས་རྒྱས་ཀུན་གྱི་
སྐྱེད་པའི་ཡུམ་དུ་གྱུར་པ། །རྡོ་རྗེ་འཆང་གི་ཡུམ་རྡོ་རྗེ་དབྱིངས་ཀྱི་དབང་ཕྱུག་མོར་བཤད། །༼ལུང་འདིའི་ཁུངས་འདིར་མི་གསལ་ཡང་། རྡོ་རྗེ་སེམས་དཔའི་སྒྲུབ་ཐབས་ལས་ཐམས་ཅད་གསང་བའི་རྒྱུད་ལས་གསུངས་པར་བཤད་དོ། །༼ཅེས་གསུངས་

ལ། དེ་ཡང་སངས་རྒྱས་ཀྱི་གཙོ་བོའི་ཡུམ་ཡིན་པས་སོ། །མཉེས་པར་བྱས་ཀྱང་ཞེས་བྱ་བ་ནི། མ་དང་སྲིང་མོ་དང་བུ་མོ་དང་འདྲ་བར་ཕན་པར་འདོད་པ་དང༌། དེ་ཡང་དམ་ཚིག་ཤེས་པར་བྱས་ནས་བསྲུང་བ་དང་བཤད་མ་ཐག་པའི་ཡེ་ཤེས་ཀྱི་ཕྱག་རྒྱ་རྣམས་དང་སྦྱོར་
བའི་ཐབས་ཀྱིས་ནི། མཆོག་ཏུ་དགའ་བ་ལྷན་ཅིག་སྐྱེས་པའི་བདེ་བ་ཉམས་སུ་མྱོང་བར་བྱས་༽ཕན་པར་འདོད་པ་དམ་ཚིག་ཤེས་པ་རྣམས་དང་ཡེ་ཤེས་ཀྱི་ཕྱག་རྒྱ་ཟེར། ༽པས་སྟེ། བྱས་ཀྱང་ནི་མི་ཆགས་ཞེས་བྱ་བ་སྟེ། འདོད་ཆགས་ལ་སོགས་
པའི་ཉོན་མོངས་པའི་ཉེས་པས་ངན་འགྲོར་འཁྲིད་པ་དང་། ལམ་ལ་སྒྲིབ་པས་གོས་པར་མི་འགྱུར་བའོ། །འདོད་ཆགས་ལ་སོགས་པའི་ཉེས་པ་རྣམས་ཀྱིས་མ་གོས་པ་འབའ་ཞིག་ཏུ་མ་ཟད་ཀྱི། གཞན་ཡང་ཐབས་དེས་ཕུན་སུམ་ཚོགས་པ་ཐམས་ཅད་
འཐོབ་བོ་ཞེས་བསྟན་པའི་ཕྱིར། དེ་ནི་སངས་རྒྱས་ཞེས་བྱ་བ་ལ་སོགས་པ་གསུངས་ཏེ། སྒྲུབ་པ་པོ་དེ་ནི་བློ་ནི་འདིར་ཤེས་རབ་ཡིན་ལ་དེ་ཡང་སྐབས་ཀྱིས་ཤེས་རབ་མ་སྟེ་ལེགས་པར་བསླབས་པའི་ཕྱག་རྒྱ་གང་ལ་ཡོད་པ་དེ་ནི་བློ་ཅན་ཏེ། རྣམ་པར་མི་རྟོག་
པ་སྟེ། ཆོས་རྣམས་ཀྱི་ཡིན་ལུགས་ཀྱི་འི་ངོ་བོ་ཉིད་ཤེས་པ་དེས་མཚན་འཛིན་གྱི་རྟོག་པ་འཇོམས་པས་ནི། སངས་རྒྱས་ཉིད་དེ་རྡོ་རྗེ་འཆང་ཆེན་པོ་ཉིད་འགྲུབ་པར་འགྱུར་ཞིང་སྟེ། གོ་འཕང་དེར་བདག་ཉིད་རྫོགས་པར་འགྱུར་བ་སྟེ། དྲང་བའི་དོན་ཏོ།། 
༈ སླར་ཡང་ལུང་སྟོན་གྱི་ལུང་གིས་ངེས་དོན་བརྗོད་པར་བྱ་སྟེ། ཆོས་ཐམས་ཅད་༼ཞེས་པ་ནི་མ་སྲིང་སོགས་ཆོས་སྐུ་སོགས་ལ་མ་བཤད་པར། བུད་མེད་ལ་བཤད་པའི་ཆ་ནས་ཡིན་གྱི། འདི་རྣམས་རྫོགས་རིམ་པས་མི་བྱེད་པར་བསྐྱེད་རིམ་པ་ཁོ་ནས་བྱེད་པའི་ཆ་ནས་

མ་ཡིན་ནོ། །༽ཀྱི་ཡིན་ལུགས་རང་བཞིན་རྣམ་པར་དག་པའི་ཆོས་ཀྱི་སྐུར་མཚན་ཉིད་གཅིག་པ་སྟེ་མཚུངས་པ་ཡི། ཤེས་རབ་ཀྱི་ཕ་རོལ་ཏུ་ཕྱིན་པ་འོད་གསལ་བ་ནི་ཡུམ་མའོ། །གཉིས་སུ་མེད་པར་དེ་བཞིན་
ཉིད་དེ་ཡང་ཡུལ་ཅན་བདེ་ཆེན་དང་སྦྱོར་བས་དངོས་པོ་མེད་པ་ཅེས་བྱ་བ་འོད་གསལ་དུ་འཇུག་པ་ནི་མ་དེ་ལ་འདོད་པ་སྤྱོད་པའོ། །འོད་གསལ་གྱི་རླུང་སེམས་ཙམ་ལས་ཟུང་འཇུག་གི་སྐུར་བཞེངས་པའི་ལོངས་སྤྱོད་རྫོགས་པའི་སྐུ་དང་མཉམ་པ་ཉིད་དུ་ཞུགས་པ་གང་
ཡིན། །པའི་འོད་གསལ་དེ་ཉིད་ནི་སྲིང་མོ་ཡིན་པར་འདོད་ཅིང་། དེ་ལ་སྤྱོད་པ་ནི་སྔ་མ་བཞིན་ནོ། །རྫོགས་རིམ་པ་རང་རང་གི་ལྷའི་རྣལ་འབྱོར་དང་ལྡན་པ་ཡི། །གསང་སྔགས་ཀྱི་ལྷའི་ལུས་ཀྱིས་ཏེ། སྐུ་ཡིས་འོད་གསལ་བསྒོམས་པ་གོམས་པར་བྱེད་པ་ནི་མ་སྲིང་བུ་མོ་
མཉེས་པར་བྱ། །ཞེས་པའོ། །དེ་ལ་ནི་སྒྱུ་ལུས་པའི་ཡེ་ཤེས་ཀྱི་སྐུ་དང༌། ཟུང་འཇུག་པའི་ལོངས་སྤྲུལ་གྱི་སྐུས་མཉེས་པར་བྱེད་པ་གསུམ་མོ། །ཟུང་འཇུག་ལོངས་སྐུའི་རྟེན་གྱི་རྣམ་སྣང་སོགས་ཀྱི་སྤྲུལ་སྐུའི་གཟུགས་ཅན་དུ་སྤྲུལ་ནས་སྒོམ་པའི་འོད་གསལ་ནི་བུ་མོ་ཡིན་ལ། དེ་འདྲ་
བ་དེ། །སྒྲུབ་པ་པོས་ནི་བསྒོམ་པར་བྱའོ། །མ་ལ་སོགས་པ་ལ་འདོད་པ་སྤྱོད་པར་གསུངས་པའི་དོན་འོད་གསལ་དུ་འཇུག་པ་ལ་བཤད་ཅིང་དེ་ཉིད་མཉེས་པར་བྱེད་པ་ཡང་ཡིན་པས། འོད་གསལ་གཅིག་ཉིད་སྒོམ་པ་པོའི་རྟེན་གྱིས་ཕྱེ་བའི་མ་དང་སྲིང་མོ་བུ་མོ་ནི། །གསུམ་པོ་སྔར་
བཤད་པ་འདི་འདྲ་བ་རྫོགས་རིམ་པའི་རྣལ་འབྱོར་པས་མཉེས་པར་བྱས། །ན་བླ་མེད་ཀྱི་ཐེག་ཆེན་ཐབས་མཁས་པ་མཆོག་གི་ཆོས་དང་ལྡན་པ་འདི་ཉིད་ལ། །བརྟེན་ནས་དངོས་གྲུབ་རྒྱ་ཆེན་པོ་སྒྲུབ་པ་པོ་དེས་འཐོབ་བོ། །ཞེས་བྱ་བ་སྟེ། ངེས་

པའི་དོན་ཏོ།། ༈ དེ་ནས་ཞེས་བྱ་བ་ལ་སོགས་པ་ལ། རིགས་ངན་ལ་སོགས་པས་ཚེ་གཅིག་ལ་སངས་རྒྱས་ཉིད་དུ་འགྲུབ་པར་ཐོས་པས་ངོ་མཚར་དུ་གྱུར་ལ། མཚམས་མེད་པ་ལ་སོགས་པ་སྡིག་པ་བྱེད་པ་རྣམས་ཀྱིས་ཀྱང་ཚེ་གཅིག་ལ་བདེ་
བ་ཆེན་པོའི་གོ་འཕང་འཐོབ་པར་ཐོས་པས་ནི་རྨད་དུ་གྱུར་ཏོ། །དེ་ལྟར་ངོ་མཚར་དང་རྨད་དང་ལྡན་པ་ནི་སྒྲིབ་པ་ཐམས་ཅད་རྣམ་པར་སེལ་བ་ལ་སོགས་པའི་འཁོར་གྱི་བྱང་ཆུབ་སེམས་དཔའ་སྟེ། དེ་ཡང་རྗེས་འཇུག་གི་དོན་དུ་ཡིན་པས། དེ་ནི་པདྨ་དཀར་པོ་ལྟ་བུའི་གང་
ཟག་ལ་སོགས་པ་དབང་པོ་བརྟུལ་པོ་བཞི་རྣམས་ཀྱིས། སྲོག་གཅོད་པའི་ཞེས་བྱ་བ་ནས་ལ་སོགས་པས་བསྡུས་པ། དེ་དག་སྒྲུབ་པའི་སྣོད་དུ་འགྱུར་ཞེས་པའི་བར་གྱི་འི་རྡོ་རྗེའི་ཚིག་རྣམས་སྟོན་པས་དགོངས་པས་བཤད་པ་ལ། སྒྲ་ཇི་བཞིན་པའི་
དོན་ལ་ཏེ་དུ་མངོན་པར་ཞེན་པར་གྱུར་པས་མ་འོངས་པ་ན་རྒོལ་བ་མཚོན་པའི་ཕྱིར། སྔོན་བྱུང་ལ་བྱང་སེམས་རྣམས་ཀྱིས་བཅོམ་ལྡན་འདས་ཅིའི་སླད་དུ་ཞེས་བྱ་བ་ལ་སོགས་པས་རྒོལ་བར་བྱེད་དེ། ཅིའི་སླད་དུ་གསུང་ཞེས་གསོལ་ཏོ། །ཞེས་བྱ་བར་སྦྱར་རོ། །
བཅོམ་ལྡན་འདས་ནི་ཚོགས་གཉིས་དང་ལྡན་པའོ། །དེ་བཞིན་གཤེགས་པ་ཐམས་ཅད་ཀྱི་བདག་པོ་ནི་འཕགས་པ་སྟེ་དེ་རྣམས་ཀྱི་རྗེ་བོར་གྱུར་པ་རྣམས་ཏེ་ཚིག་འདི་གཉིས་ཀྱིས་ནི་ཚིག་ངན་པ་གསུང་བའི་གནས་ཏེ། འོས་མ་ཡིན་པར་བསྟན་ཏོ། །
དེ་བཞིན་གཤེགས་པ་ཐམས་ཅད་ནི་རྫོགས་པ་མི་བསྐྱོད་པ་ལ་སོགས་པ་དང་མ་རྫོགས་པ་སྒྲིབ་སེལ་ལ་སོགས་པ་སྟེ། དེ་རྣམས་ཀྱི་འཁོར་གྱི་ཚོགས་ཀྱི་ནང་དུ་སྟེ་དབུས་དེར་ཡང་ཚིག་ངན་པ་གསུངས་པ་འདི་མི་རིགས་ཏེ། ངན་པར་གསུངས་

པའི་ཚིག་ནི་ཚིག་ངན་པ་སྟེ། སྲོག་གཅོད་པའི་ཞེས་བྱ་བ་ལ་སོགས་པ་འཕགས་པ་སྟེ། དམ་པ་མ་ཡིན་པར་རབ་ཏུ་འཇུག་པའི་ལས་ཀྱི་མཚན་ཉིད་དོ། །དེ་གསུངས་པས་ན་གསུངས་པ་སྟེ་ཚིག་ངན་པ་ཡང་དེ་ཉིད་ཡིན་ལ་
གསུངས་པ་ཡང་དེ་ཉིད་ཡིན་པས་ན་ཚིག་ངན་པར་གསུངས་པ་སྟེ། དེ་ཅིའི་ཕྱིར་གསུངས་པར་མཛད་ཅེས་བྱ་བའོ།། ༈ དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའ་རྣམས་ཀྱི་ཚིག་གིས་གསོལ་བ་གསན་པའི་རྗེས་ཐོགས་
སུ། དེ་བཞིན་གཤེགས་པ་ཐམས་ཅད་སྟེ། མི་བསྐྱོད་པ་ལ་སོགས་པས་བྱང་སེམས་དེ་དག་ལ་འདི་སྐད་ཅེས་བཀའ་སྩལ་པའོ། །ཐོང་ཞེས་བྱ་བ་ལ་སོགས་པ་ལ། ཐོང་ཞེས་བྱ་བ་ནི་ཚིག་ངན་པ་མ་གསུངས་ཞེས་ཟེར་བ་ལས་ཟློག་པ་སྟེ། ཁྱེད་
རྣམས་ཀྱི་བསམ་པ་ཤེས་ཀྱིས་མང་པོ་སྨྲས་པས་ཅི་ཞིག་བྱ་ཞེས་དགོངས་པ་སྟེ། བཅོམ་ལྡན་འདས་ཀྱིས་དོན་གཞན་ལ་དགོངས་པས་ཏེ་ནས་བཤད་པའི་གསུང་ལ་སྒྲ་ཇི་བཞིན་པར་བཟུང་བས་ཏེ་ནས་ཚིག་ངན་པའི་ཞེས་སེམས་པ་འདི་ལྟ་
བུ་མ་སྨྲ་བའམ། དེ་སྐད་མ་ཟེར་ཞིག། དེ་ཅིའི་ཕྱིར་ཞེ་ན། སྲོག་གཅོད་པའི་ཞེས་བྱ་བ་ལ་སོགས་པ་དོན་རྟོགས་པར་དཀའ་བ་རྡོ་རྗེའི་ཚིག་ཏུ་གསུངས་པས་དགོངས་གཞི་ཆོས་རྣམས་ཀྱི་དེ་ཉིད་སྔར་བཤད་པ་ལྟ་བུ་གང་གསུངས་པའི་ཆོས་རྣམས་ཀྱི་
དེ་ཉིད་རྣམ་པར་དག་པ་འདི་ནི། སངས་རྒྱས་རྣམས་ཀྱིས་བློ་མཆོག་ཏུ་གྱུར་པ་རིན་པོ་ཆེ་ལྟ་བུའི་གང་ཟག་སྙིང་པོ་ཤེས་པ་ལ་གསུངས་ཏེ། ཤེས་བྱའི་སྙིང་པོ་ནི་མི་གནས་པའི་མྱ་ངན་ལས་འདས་པའོ། །ཡེ་ཤེས་ཅན་ནི་མྱང་འདས་དེ་ཤེས་

ཤིང་ཁོང་དུ་ཆུད་པར་ནུས་པ་གང་ཡིན་པ་དེ་ལ་དེ་སྐད་ཅེས་བྱའོ། །སྙིང་པོའི་ཆོས་མྱང་འདས་ནི་དོན་དམ་པའི་བདེན་པ་དང་རོ་གཅིག་ཏུ་ཞུགས་པའི་འོད་གསལ་གྱི་ཡེ་ཤེས་སོ་འོ། །དོན་ནི་ཀུན་རྫོབ་ཀྱི་བདེན་པ་སྒྱུ་མའི་སྐུ་སྟེ། དེ་གཉིས་ངོ་བོ་གཅིག་ཏུ་མི་
ཕྱེད་པའི་རྣམ་པས་ཐོབ་པ་ནི་བྱུང་བ་སྟེ། སྙིང་པོའི་ཆོས་ཀྱི་དོན་ལས་བྱུང་བ་ནི་ཟུང་འཇུག་དེ་ཐོབ་པའོ། །སྔར་བཤད་པ་དེ་ལྟར་དགོངས་གཞི་ཁྱད་པར་ཅན་གྱི་ངོ་བོ་ཉིད་ཀྱི་ཆོས་ཉིད་ལ་དགོངས་ནས་གསུངས་པ་འདི་ནི་གཙོ་བོར་ནི་རིན་པོ་ཆེའི་གང་ཟག་ཉིད་
ལ་སྟེ་ཁོ་ནའི་དབང་དུ་བྱས་ནས་སྦྱིན་པར་བྱ་བ་སྟེ། གསུངས་པ་ཡིན་གྱི་པད་དཀར་ལ་སོགས་པ་གཞན་དག་ལ་ནི་མ་ཡིན་ཏེ། སྣོད་ཀྱི་ཁྱད་པར་དེ་ལྟ་བུ་ཡོད་པ་དེ་བས་ན་དོན་གཞན་ལ་དགོངས་པའི་གསུང་གིས་སྟོན་པར་མཛད་པ་ནི། དེ་བཞིན་གཤེགས་པ་རྣམས་
ཀྱི་གསུང་དགོངས་པ་ཅན་ཡིན་ནོ། །བྱང་ཆུབ་སྤྱོད་པའི་གནས་འདི་ཡིན་ཞེས་བྱ་བ་ནི་རྫོགས་པར་བྱང་ཆུབ་པའི་སྤྱོད་པར་གྱུར་པ་ནི་བྱང་ཆུབ་སྤྱོད་པའོ། །དེའི་གནས་ནི་མི་སློབ་པའི་རྡོ་རྗེ་འཆང་ཉིད་དོ། །འདི་ནི་ཞེས་པ་སྔར་བཤད་པའི་ཟུང་འཇུག་འདི་ཉིད་
དེ་འདིས་ངེས་པར་རྡོ་རྗེ་འཆང་ཆེན་པོ་ཉིད་ཐོབ་པར་འགྱུར་བས་ན། དེ་ལ་ཡང་འབྲས་བུའི་མིང་བཏགས་ནས་སྤྱོད་པའི་གནས་ཞེས་གསུངས་ཏེ། སྒྲ་ཇི་བཞིན་པའོ།། ༈ དེ་ནས་ཡང་བརྗོད་ཀྱིས་མི་ལང་བ་ཞེས་བྱ་བའི་ཚིག་གཉིས་ཀྱི་དོན་ནི། ལེའུ་
དང་པོའི་འགྲེལ་པར་བཤད་ཟིན་ཏོ། །འཇིགས་པ་ནི་སྔར་སྲོག་གཅོད་པ་ལ་སོགས་པ་བྱའོ། །ཞེས་པའི་བྱ་བ་དེ་བྱས་ན་ལས་དེའི་རྣམ་པར་སྨིན་པ་ཚ་བའི་ཕྱིར། འཇིགས་པ་སྐྱེས་པར་གྱུར་ལ། བྱ་བ་མ་ཡིན་པས་ཏེ། བྱ་བ་དེ་མ་བྱས་ན་བཅོམ་ལྡན་

འདས་ཀྱི་བཀའ་སྲོག་གཅོད་སོགས་བྱའོ་ཞེས་པ་ལས་འདས་པའི་རྣམ་སྨིན་དམྱལ་བའི་འཇིགས་པས་སྐྲག་པར་གྱུར་ཅིང༌། བྱ་བ་གཉིས་པོ་དེ་གང་བྱ་རྒྱུ་ཡིན་པ་ལ་བློ་རྨོངས་པས་མགོ་ཀུན་ཏུ་འཁོར་བར་གྱུར་ཏོ། །སྲོག་གཅོད་པ་ཡི་
ཞེས་སོགས་ཀྱི་ཕྱི་ནས་ཏེ། རྗེས་སུ་སྙིང་པོ་ཡེ་ཤེས་ཞེས་སོགས་ཀྱིས་སྲོག་གཅོད་པ་ཡི་ཞེས་བྱ་བ་ལ་སོགས་པ་རྡོ་རྗེའི་ཚིག་རྣམས་ཀྱི་ངེས་པའི་དོན་དེ་བཞིན་གཤེགས་པ་ལས་ཐོས་པས་དགའ་བའོ། །གཞན་གྱི་དབང་དུ་གྱུར་པས་བརྒྱལ་བར་གྱུར་ཏེ། དགའ་
བ་ཆེན་པོ་སྐྱེ་བའི་རྒྱུ་ནི་རྡོ་རྗེའི་ཚིག་དོན་སྔོན་ཆད་མ་རྟོགས་པའི་ཆོས་ཉིད་དེ་དགོངས་པའི་དོན་རྟོགས་པའི་མཐུས་སོ། །བརྒྱལ་ལུགས་ནི་༼འདིར་པ་ཚབ་དང་ཆག་འགྱུར་ལས་དགའ་བ་དང་གཞན་དབང་གཉིས་སོ་སོར་མ་བཅད་པར་དགའ་བའི་གཞན་དབང་དུ་གྱུར་པས་བརྒྱལ་
ཞེས་འབྱུང་བ་ལྟར་བདེའོ། །༽རྟོགས་པའི་དོན་དེ་ལ་ཡིད་རྩེ་གཅིག་ཏུ་གྱུར་པས་དབང་པོའི་སྒོ་ནས་འཇུག་པའི་ཀུན་རྟོག་མ་ལུས་པ་ལྡོག་ཅིང་། ཕྱིར་འཕྲོ་བ་རྣམས་འགག་པར་གྱུར་ཏོ་ཞེས་བྱ་བར་དགོངས་ཏེ། དྲང་བའི་དོན་ཏོ།། ༈ བརྒྱལ་བའི་དོན་དྲང་
དོན་དུ་བཤད་པ་ལས་སླར་ཡང་ལུང་སྟོན་གྱི་ལུང་གིས་ངེས་པའི་དོན་དུ་བཤད་པ་འདི་བརྗོད་པར་བྱ་སྟེ། རྩ་བའི་རྒྱུད་ལས་བརྒྱལ་བ་ཞེས་ཡིད་གཞན་དུ་མི་གཡོ་བར་གསུངས་པ་འདི་ནི་ཤིན་ཏུ་གསང་བའི་གནས་སུ་གྱུར་པ་སྟེ། ཞེས་པ་ཐེག་པ་གཞན་དང་རྒྱུད་སྡེ་
འོག་མ་དང་ཐུན་མོང་མ་ཡིན་པར་བསྟན་ནོ། །གནས་སྐབས་དེར་གཉིས་སྣང་གི་རྟོག་པ་ཕྲ་མོ་ཡང་ཞི་བ་དང༌། དེའི་ཕྱིར་རང་གི་ངོ་བོའི་སྒོ་ནས་མི་འདྲ་བ་དུ་མ་མེད་པས་གཅིག་པུ་དང༌། དེ་ཁོ་ན་ཉིད་རྟོགས་པའི་བདེ་བ་ཀུན་གྱི་ནང་ནས་ལྷན་སྐྱེས་ཀྱི་བདེ་ཆེན་གྱིས་དེ་ཁོ་ན་ཉིད་རྟོགས་པ་མཆོག་ཏུ་

གྱུར་པས་བདེ་བའི་མཆོག། དང་། རྫོགས་པའི་བྱང་ཆུབ་ཚེ་གཅིག་ལ་འཐོབ་པར་བྱེད་པའི་ཁྱད་པར་རྣམས་དང་ལྡན་པའི་འོད་གསལ་གྱི་ཡེ་ཤེས་འདི་ལ་ནིའོ། །དགོངས་པའི་ཚིག་གིས་གསུངས་པ་ཡིན་ནོ། །ཞེས་སྦྱར་རོ། །དེ་སྐད་གསུངས་པའི་དགོངས་གཞི་དེ་གང་སྙམ་ན། 
འོད་གསལ་དེར་འཇུག་ཚུལ་ཇི་འདྲ་བ་ཞིག་སྙམ་ན་ནམ་མཁའ་ནི་སྟོང་པའོ། །མཐའ་ཡས་ནི་ཐམས་ཅད་ཀྱི་དོན་ཏེ་བསྡུ་ན་ཐམས་ཅད་སྟོང་པ་ཡུལ་ཅན་གྱི་འོད་གསལ་ལོ། །སྦྱོར་བ་ནི་རྣལ་འབྱོར་ཏེ། བསམ་གཏན་གཉིས་སོ། །རྣལ་འབྱོར་དེ་ཡིས། །འོད་
གསལ་དུ་འཇུག་པར་བྱེད་དོ། །འོད་གསལ་དུ་གཞུག་རྒྱུ་ནི་གཟུགས་ལ་སོགས་པའི་ཕུང་པོ་དང་། ས་ལ་སོགས་པའི་ཁམས་དང༌། མིག་ལ་སོགས་པའི་དབང་པོ་མཐའ་ཡས་པ་བཤད་པ་རྣམས་སོ། །དེ་ཉིད་ཀྱང་འབྱུང་བའི་ཚེ་དེ་བཞིན་ཉིད་ཀྱི་ངང་ནས་འབྱུང་ལ་འཇིག་པའི་ཚེ་དེ་བཞིན་ཉིད་ཀྱི་ངང་དུ་འགྲོ་བས་རྒྱུད་སྡེ་
རྣམས་ལས་ཕུང་པོ་རྣམས་དེ་བཞིན་གཤེགས་པར་བཤད་ཅིང་དང༌། །དེ་བཞིན་དུ་དབང་པོ་རྣམས་བྱང་ཆུབ་སེམས་དཔར་བཤད། །པ་རྣམས་སོ། །དེ་ལྟར་མཐའ་ཡས་པར་བཤད་པ་དེ་ཉིད་སྟེ་དེ་རྣམས་ལས་འོད་གསལ་དུ་འཇུག་རྒྱུ་མདོར་བསྡུས་པ་འདི་ལྟ་
བུ། །ཡིན་ཏེ། དཀྱིལ་འཁོར་རྣལ་འབྱོར་པ་རང་གི་ལུས་ཀྱི་གང་ཡིན་པ། །སྟེ། འཇིག་རྟེན་འདི་ན་འཇིག་པ་མི་རྟག་པ་དང༌། ཚོགས་པ་སྟེ། དུ་མ་འདུས་པའི་ལུས་སུ་རྟོག་པ་སྟེ། ཐ་སྙད་བྱེད་པ་དེ་ལ། །བྱའོ། །དེ་འདྲ་བའི་རང་གི་ཕུང་པོ་འོད་གསལ་དུ་ཞུགས་པ་
ལ་བྱང་ཆུབ་སེམས་དཔའ་རྣམས་བརྒྱལ་བར་གྱུར། ཞེས་གསུངས་སོ། །གདུལ་བྱ་བློ་དམན་པ་རྣམས་ཀྱིས་དེ་ལྟབུའི་ལྷན་སྐྱེས་ཀྱི་བདེ་བ་ཆེན་པོས་མྱོས་པ་འདི་མ་ཤེས་པས། །བྱང་ཆུབ་སེམས་དཔའ་རྣམས་སྔར་དྲང་དོན་གྱི་སྐབས་སུ་བཤད་པའི་བརྒྱལ་

བ་ལ་དེ་བཞིན་གཤེགས་པས་བསྐུལ་བར་མཛད་པར་འཛིན་ལ་བློ་མཆོག་དང་ལྡན་པ་རྣམས་ཀྱིས་དང༌། །བྱང་ཆུབ་སེམས་དཔའ་སེམས་དཔའ་ཆེ། །ན་པོ་རྣམས་ཀྱིས། རང་གི་ཕུང་པོ་བསམ་གཏན་གཉིས་ཀྱིས་འོད་གསལ་དུ་བཅུག་ནས་
ཞུགས་པ་ལ་རྩ་རྒྱུད་ལས་བརྒྱལ་བ་ཞེས་ནི་བཤད་པ་ཡིན། །པར་རྟོགས་སོ། །ཞེས་བྱ་བ་སྟེ། ངེས་པའི་དོན་ཏོ།། ༈ དེ་ནས་ཞེས་བྱ་བ་ལ་སོགས་པ་ལ། བྱང་ཆུབ་སེམས་དཔའ་ཆེན་པོ་དེ་དག་བསླང་བར་གསོལ་ཞེས་པའི་བར་དུ་ནི་གོ་སླ་སྟེ། 
སྒྲ་ཇི་བཞིན་པའོ།། ༈ དེ་ལྟར་བརྒྱལ་བའི་དོན་དྲང་ངེས་གཉིས་སུ་བཤད་ནས། བརྒྱལ་བ་ལས་ལངས་པའི་དོན་དྲང་ངེས་གཉིས་ཀྱིས་འཆད་པའི་དྲང་དོན་ནི་ནམ་མཁའ་ནི་སྟོང་པ་ཉིད་དོ། །དེ་དང་མཉམ་ཞིང་ནི་དེ་དང་འདྲ་བར་ཡུལ་ཅན་གྱི་ཡེ་ཤེས་གཉིས་སུ་མེད་
པར་རོ་གཅིག་ཏུ་ཞུགས་པས་ན་ནམ་མཁའ་དང་མཉམ་པ་གཉིས་སུ་མེད་པའོ། །ཡེ་ཤེས་དེ་ཉིད་གཉིས་འཛིན་གྱི་རྟོག་པས་མི་ཕྱེད་པས་རྡོ་རྗེ་སྟེ་དེ་སྐད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པའོ། །སྙོམས་པར་ཞུགས་མ་ཐག་ཏུ་ཞེས་བྱ་བ་ནི། 
ཏིང་ངེ་འཛིན་ལ་སྙོམས་པར་ཞུགས་པ་ཙམ་གྱིས་སོ། །བཅོམ་ལྡན་འདས་ནས་ཞེས་བྱ་བ་ལ་སོགས་པའི་བདག་པོའི་བར་གྱི་དོན་ནི་སྔར་འགྲེལ་པར་མང་དུ་བཤད་ཟིན་ཏོ། །བདག་པོའི་འོད་ནི་དེ་ལྟ་བུའི་རྡོ་རྗེ་འཆང་ཆེན་པོའི་འོད་དེ། འོད་ཟེར་
དུ་སྟེ། དེ་རྣམས་གཅིག་ཏུ་ཡང་དག་པར་བསྡུས་པར་གྱུར་པས། རེག་པ་ཙམ་གྱིས་ཞེས་པ་ནི་རེག་པ་སྟེ། ཕོག་པར་གྱུར་པ་ཙམ་གྱིས་སོ། །རང་རང་གི་སྟན་ལ་གནས་པར་གྱུར་ཏོ། །ཞེས་བྱ་བ་ནི། དྲན་པ་སླར་སོ་སོར་རྙེད་པ་ནི་སྔར་དྲང་དོན་

གྱི་སྐབས་སུ་བཤད་པའི་དྲན་པ་མེད་ཅིང་ཡིད་ལ་བྱ་བ་མེད་པར་བཞག་པ་ལས་ལངས་པར་གྱུར་ཏོ། ཞེས་པ་སྟེ། དྲང་བའི་དོན་ཏོ།། ༈ ངེས་དོན་དུ་བཤད་ན་ནམ་མཁའ་ནི་སྟོང་པ་ཉིད་གསུམ་མོ། །སྟོང་པ་གསུམ་པོ་དེ་དང་མཉམ་པ་སྟེ་སྟོང་པར་འདྲ་བ་ནི་བཞི་པ་འོད་
གསལ་ལོ་བ་སྟེ། འོད་གསལ་དང་སྒྱུ་མའི་སྐུ་དེ་དག་གཉིས་སུ་མེད་པ་ནི་ཟུང་དུ་འཇུག་པའོ། །དེ་གཉིས་ཐུགས་དང་སྐུའི་ངོ་བོར་དུས་གཅིག་ཏུ་རོ་གཅིག་པར་དབྱེར་མི་ཕྱེད་པས་ན་རྡོ་རྗེ་སྟེ་དེ་སྐད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་སོ་ཞེས་བྱ་
བ་སྟེ། འདིས་ནི་རྗེས་འཇུག་ལ་མི་གཡོ་བའི་འོད་གསལ་གྱི་ཏིང་ངེ་འཛིན་ལ་གནས་པའི་བྱང་ཆུབ་སེམས་དཔའི་སྒྱུ་མའི་སྐུའི་གཟུགས་སུ་གནས་པའི་ཟུང་འཇུག་གི་བདག་ཉིད་ཐོབ་པར་གྱུར་པ་སྟོན་ནོ་འོ། །སྙོམས་པར་ཞུགས་མ་ཐག་ཏུ་ཞེས་བྱ་
བའི་དོན་ནི། དེ་ལྟར་འོད་གསལ་དུ་ཞུགས་པའི་སྒོ་ནས་བྱིན་གྱིས་བརླབས་པ་ཙམ་གྱིས། ཞེས་པའི་དོན་ཏེ་སྙོམས་པར་ཞུགས་པའི་ཏེང་ངེ་འཛིན་ལ་འོད་ཟུང་གཉིས་ཡོད་ཀྱང་ད་ལྟ་ནི་འོད་གསལ་ལ་ཞུགས་པ་ཉིད་གཟུང་ངོ༌། །དེ་ལྟར་འོད་གསལ་དུ་ཞུགས་པའི་འོག་ཏུ་འོད་གསལ་ལས་
ལྡང་ཚུལ་ནི་ཟུང་འཇུག་གི་རྡོ་རྗེ་འཆང་ཆེན་པོ་དང་རྒྱུ་འབྲས་སུ་འབྲེལ་བའི་འོད་དེ། སྣང་བའི་འོད་ཀྱི་ཚོགས་ཀྱིས་རེག་པ་ཙམ་གྱིས་ཞེས་པའི་འོད་ཀྱི་ཚོགས་ནི། འོད་ཀྱི་ཁྱད་པར་ཏེ་འོད་གསལ་གྱི་ཡེ་ཤེས་སོ། །རེག་པ་ཞེས་བྱ་བ་ནི། ཕྲད་པའི་དོན་ཏེ། ཡེ་ཤེས་
དེ་དང་རླུང་གཉིས་དང་འདུས་ཤིང་ཚོགས་པའོ། །རླུང་དེས་རེག་པ་ཙམ་གྱིས་ཞེས་པ་ནི། འོད་གསལ་གྱི་ཡེ་ཤེས་དེ་ཁམས་ཕྲ་བ་རླུང་ལ་ངོ་བོ་དབྱེར་མེད་དུ་རྗེས་སུ་ཞུགས་པའི་ཡེ་ཤེས་ཀྱི་བཞོན་པའི་རླུང་གི་འོད་ཟེར་འཕྲོས་པ་སྟེ། ཆེར་གཡོས་

པས་འོད་གསལ་བ་ལས་ལྡང་བར་གྱུར་ཏོ། །ཞེས་བྱ་བའི་དོན་ཏོ། །རང་རང་གི་སྟན་ལ་ཞེས་བྱ་བ་ནི་རང་གི་འཇིག་རྟེན་གྱི་ཁམས་ཇི་ལྟ་བར་རོ། །གནས་པ་ཞེས་བྱ་བ་ནི་སེམས་ཅན་གྱི་དོན་རྫོགས་པར་བྱེད་ནུས་པར་གྱུར་པ་
སྟེ། ངེས་པའི་དོན་ཏོ།། ༈ དེ་ནས་ཞེས་བྱ་བ་ལ་སོགས་པ་ལ། འཁོར་གྱི་༼དོན་གྱི་འོད་གསལ་དེ་ལས་ལངས་མ་ཐག་ཏུ་ཟུང་འཇུག་གི་སྐུ་ཡང་འགྲུབ་པར་འགྱུར་རོ། །༽དེ་བཞིན་གཤེགས་པ་རྣམས་བཅོམ་ལྡན་འདས་ཟབ་པའི་ཆོས་སྟོན་
པ་ལ་མཁས་པས་ན་ངོ་མཚར་དུ་གྱུར་པའོ། །སྔོན་མང་དུ་མ་བྱུང་བ་བྱུང་བར་གྱུར་པས་ན་རྨད་དུ་གྱུར་པའོ། །ཤིན་ཏུ་དགྱེས་པས་ཁྱབ་པར་གྱུར་པ་ནི་དགྱེས་པས་ཁྱབ་པར་གྱུར་ཅིང་རངས་ཏེ། རངས་ཚུལ་ནི། སྟོན་པས་བཀའ་སྩལ་པའི་ཟབ་མོའི་དོན་
རྟོགས་ཤིང་རྟོགས་པའི་ཏིང་ངེ་འཛིན་གྱི་ཁྱད་པར་སྒྱུ་མ་དང་འོད་གསལ་གདུལ་བྱས་བསྒོམས་པ་ཡིས། དེ་རྣམས་ཐོབ་པར་གྱིས། བསྐྱེད་པའི་སེམས་ཅན་གྱི་ཚོགས་ཀྱི་དོན་མཛད་པ་གཟིགས་པས་དགྱེས་པས་ཁྱབ་པར་གྱུར་པའོ། །ཆོས་ཀྱི་དབྱངས་འདི་སྐད་
ཅེས་གསུངས་སོ། །ཞེས་བྱ་བ་ནི་རྣམ་པ་དེ་ལྟ་བུའི་ཆོས་རྣམས་ཀྱི་ཆོས་ཀྱི་དབྱངས་ཏེ་ཆོས་དང་ཡང་དག་པར་ལྡན་པའི་དབྱངས་གསུངས་པར་མཛད་པའོ། །འཁོར་གྱི་དེ་བཞིན་གཤེགས་པ་རྣམས་ཆོས་བསྟན་པས་དགྱེས་པས། ཆོས་བསྟན་པའི་སྒོ་ནས་དེ་
སྟོན་པར་མཛད་པའི་སྟོན་པ་ཉིད་ལ། ཨེ་མའོ་ཞེས་བྱ་བ་ལ་སོགས་པའི་ཚིགས་སུ་བཅད་པས་བསྟོད་པར་མཛད་པ་སྟེ། ཨེ་མའོ་ཞེས་བྱ་བ་གསུམ་ནི་ངོ་མཚར་དུ་གྱུར་པའི་དོན་ནོ་འོ། །ཆོས་ཞེས་བྱ་བ་དང་པོ་ནི་བསྟན་པའི་མཚན་ཉིད་ཅན་གྱི་རྗོད་

བྱེད་ཀྱི་ཆོས་སོ། །ཆོས་ཀྱི་སྒྲ་གཉིས་པས་ནི་རྗོད་བྱེད་དེས་བསྟན་པའི་བརྗོད་བྱའི་དོན་མཚོན་པ་ཡིན་ནོ། །ཆོས་ཀྱི་དོན་འབྱུང་བ་ཞེས་བྱ་བ་ལ། ཆོས་ནི་བརྗོད་པའི་མཚན་ཉིད་དོ། །དོན་ནི་བརྗོད་པར་བྱ་བའི་མཚན་ཉིད་དེ། དེ་བརྗོད་བྱ་དང་རྗོད་བྱེད་དེ་གཉིས་༼
འདིར་པ་ཚབ་ཀྱི་འགྱུར་ལས། རྩ་བར་ཆོས་དོན་ལས་བྱུང་བ། །ཞེས་དང་། འགྲེལ་པར། དེ་གཉིས་ལས་བྱུང་བ་ནི་ཆོས་དོན་ལས་བྱུང་བའོ། །ཞེས་འབྱུང་བ་དང་མཐུན་པར་ཆག་འགྱུར་ལས་ཀྱང་འབྱུང་ལ། ཐུགས་རྗེ་ཞབས་དང་ཡང་མཐུན་པས་འགྱུར་དེ་ལྟར་བྱའོ། །༽ལ་དམིགས་པ་ལས་བྱུང་བ་ནི། 
ཆོས་དང་དོན་ལས་བྱུང་བའོ་འབྱུང་བས་ན་ཆོས་ཀྱི་དོན་འབྱུང་བའོ། །ཚིག་དོན་གཉིས་ལ་དམིགས་པ་ལས་བྱུང་བ་དེ་གང་ཡིན་ཞེ་ན། ཆོས་དོན་དག་པ་བདག་མེད་པ་ཞེས་བྱ་བས་སྟོན་སྟེ། ཆོས་ནི་ཐོས་པའི་རང་བཞིན་ཏེ། དེ་ལས་བྱུང་བའི་ཤེས་རབ་བོ་ནོ། །དོན་
དག་པ་ནི་བསམ་པའི་རང་བཞིན་ཏེ་དེ་ལས་བྱུང་བའི་ཤེས་རབ་བོ་ནོ། །དོན་དེ་དག་མངོན་སུམ་དུ་བྱས་པ་ནི་བདག་མེད་པ་སྟེ། དེ་གང་ཡིན་ཞེ་ན། སྒོམ་པ་ལས་བྱུང་བའི་ཤེས་རབ་སྟེ། རྒྱུད་སྡེ་ཟབ་མོའི་ཚིག་དོན་ལ་དམིགས་པ་ལས་ཐོས་བསམ་སྒོམ་གསུམ་གྱི་ཤེས་རབ་
རིམ་གྱིས་སྐྱེ་བར་སྟོན་པའོ།། ༈ རྡོ་རྗེ་རྒྱལ་པོ་ཞེས་བྱ་བ་ལ་རྡོ་རྗེ་ནི་དེ་བཞིན་གཤེགས་པ་རྣམས་སོ། །དེ་རྣམས་ཀྱི་རྒྱལ་པོ་ནི་བདག་པོ་སྟེ། རྡོ་རྗེ་འཆང་ཆེན་པོའོ། །དེ་ལྟ་བུ་ཁྱེད་ལ་ཕྱག་འཚལ་འདུད། །ཅེས་ཕྱག་འཚལ་བ་དང་འདུད་པའི་ཚིག་
གཉིས་ཀ་དོན་གཅིག་ཡིན་ཀྱང་། ལན་གཉིས་སྨོས་པ་ནི། བཅོམ་ལྡན་འདས་ཀུན་རྫོབ་སྒྱུ་མ་དང༌། དོན་དམ་འོད་གསལ་གྱི་བདེན་པ་གཉིས་ཀྱི་བདག་ཉིད་ཅན་ཡིན་པས་ན་ཚིག་གཉིས་སྨོས་ཏེ། ཕྱག་འཚལ་བའི་ཡུལ་གཉིས་ཀྱི་སྒོ་ནས་ཡིན་ནོ་སོ། །སྐུ་

དང་གསུང་ཐུགས་རབ་ཏུ་དག། ཅེས་བྱ་བ་ནི་སྐུ་རྡོ་རྗེ་ལ་སོགས་པ་གསུམ་ངོ་བོ་གཅིག་ཡིན་པའི་ཕྱིར། ཕན་ཚུན་ཐ་དད་པ་མ་ཡིན་པས་སོ། །ནམ་མཁའ་དང་ནི་མཉམ་པ་སྟེ། འདྲ་བ་ཉིད་ནི་འབྲས་བུའི་འོད་གསལ་བའོ་
སྟེ། འོད་གསལ་དེའི་གནས་གང་ལ་ཡོད་པ་སྟེ། གང་ཡིན་པ་དེ་ལ་རྟག་ཏུ་གནས་པ་དེ་ལ་དེ་སྐད་ཅེས་བྱའོ། །སྐྱེ་འཆིར་གྲགས་པའི་སྐྱེ་བ་དང་འགག་པ་དང་བྲལ་བས་རྣམ་པར་མི་འགྱུར་བའོ། །བག་ཆགས་ཀྱིས་བསླད་པའི་སྣང་བ་རྣམ་པར་དག་པས་སྣང་
བ་མེད་པའོ། །རྡོ་རྗེ་སྐུ་ལ་ཞེས་བྱ་བ་ནི་འཇའ་ཚོན་ལྟར་སྣང་བའི་རླུང་འོད་ཟེར་ལྔ་ལས་བསྒྲུབས་ཤིང་། མཚན་དང་དཔེ་བྱད་ཀྱི་རྣམ་པ་ཐམས་ཅད་ཀྱི་མཆོག་དང་ལྡན་པ་རྒྱུན་ཆད་པ་མེད་པའི་མི་འཇིགས་པའི་སྐུ་ནི་རྡོ་རྗེའི་སྐུ་སྟེ་དེ་ལྟ་བུ་ཁྱོད་ལ་ཕྱག་འཚལ་
འདུད། ཅེས་ཕྱག་འཚལ་བའི་ཚིག་གཉིས་སྨོས་པ་ནི་སྔ་མ་བཞིན་དུ་གཉིས་སྨོས་སོ། །སངས་རྒྱས་ཐམས་ཅད་ཀྱི་ཡོན་ཏན་གྱི་ཐུགས་ཉིད་ཡིན་པས་ན་ཐུགས་ནིའོ། །དེ་བཞིན་གཤེགས་པ་རྣམས་ཀྱི་ཐོག་མར་གྱུར་པས་ན་དེ་བཞིན་གཤེགས་པའི་
གཙོ་སྟེ་དམ་པར་གྱུར་པའོ། །༼འདིར་པ་ཚབ་ཀྱི་འགྱུར་ལས། སངས་རྒྱས་ཐམས་ཅད་ཀྱི་ཡོན་ཏན་གྱིས་བསགས་པའི་ཕྱིར་ན་ཐུགས་ཏེ། ཞེས་འབྱུང་བ་ལྟར་བདེ་སྟེ། ཙི་ཏྟ་ནི་བསགས་པ་ལའང་འཇུག་པའི་ལུགས་སོ། །༸ཚུལ་ནི་སངས་རྒྱས་ཀྱི་ཐོག་མ་ནི་འཁོར་བའི་ཐོག་མ་དང་འདྲ་བས་
མེད་དོ། །དེས་ན་དེ་བཞིན་གཤེགས་པ་དྲུག་པ་ནི་སངས་རྒྱས་གཞན་རྣམས་འབྱིན་བྱེད་དང༌། སྡུད་བྱེད་ཡིན་པས་དེ་ལ་ལྟོས་པའི་ཐོག་མའོ། །༽དུས་གསུམ་གྱི་ལམ་སྟེ། བགྲོད་པ་ལ་རབ་ཏུ་གནས་པའི་ངང་ཚུལ་ཅན་གང་ཡིན་པ་དེ་ནི། དུས་གསུམ་དག་གི་ལམ་

དུ་བྱུང་ཞེས་བྱ་སྟེ། འདས་པ་ལ་སོགས་པའི་དུས་སུ་བྱུང་བའི་དངོས་པོ་རྣམས་ཉིད་ཡིན་ཞིང་། ཞེས་པའི་དོན་ནི། དངོས་པོ་ཐམས་ཅད་ཀྱི་ངོ་བོ་ཉིད་སྟེ། རང་བཞིན་དུ་གྱུར་པས་སོ། །ནམ་མཁའ་ཆེན་པོ་ཞེས་བྱ་བ་འོད་གསལ་བའང་ཁྱེད་ཉིད་དོ། །ཁྱེད་ཉིད་ནི་
དབྱིངས་སུ་གྱུར་པ་ཡང་ཡིན་ཏེ་ཁམས་གསུམ་པའོ། །ཁྱེད་ནི་ནམ་མཁའི་ལམ་ལ་སྟེ། ལམ་ཅན་ཡིན་ཏེ་རྫུ་འཕྲུལ་༼ཞེས་པས་བསྟན་ཏེ། རང་བཞིན་རྣམ་དག་གི་དབང་དུ་བྱས་ན་དུས་གསུམ་ལ་ཁྱབ་པའོ། །༼གྱི་དབང་ཕྱུག་བརྙེས་པས་སོ། །ཁྱེད་ལ་ཕྱག་
འཚལ་འདུད། ། ༼ཞེས་པ་ནི་ཁམས་ཀྱི་སྐད་དོད་དྷ་ཏུ་ནི་ཁམས་དང་དབྱིངས་གཉིས་ཀ་ལ་འཇུག་པས་སོ། །དེས་ན་དེ་ཡང་བཤད་མ་ཐག་པ་ལྟར་བྱའོ། །༽ཅེས་ཕྱག་འཚལ་བའི་ཚིག་གཉིས་སྨོས་པ་ནི་བདེན་པ་གཉིས་ཀྱི་བདག་ཉིད་ཅན་ཡིན་པས་གཉིས་སྨོས་སོ། །
ནམ་མཁའི་སྐུ་ལས་ཡང་དག་བྱུང་ཞེས་བྱ་བ་ནི། མཁྱེན་པ་ཤིན་ཏུ་རྒྱ་ཆེ་བས་ནམ་མཁའ་ལྟ་བུའི་སྐུ་སྟེ། ངོ་བོ་ཉིད་གང་ཡིན་པ་དེ་ནི་ནམ་མཁའི་སྐུ་སྟེ་མེ་ལོང་ལྟ་བུའི་ཡེ་ཤེས་སོ། །ཡེ་ཤེས་དེ་ལས་ཡང་དག་པར་བྱུང་བ་ནི་རྣམ་པར་སྣང་མཛད་དེ་
དེ་བཞིན་གཤེགས་པ་དྲུག་པ་དེའི་ངོ་བོ་ཉིད་ཡིན་པའི་ཕྱིར་རོ། །ནམ་མཁའ་ནི། སྟོང་པ་ཉིད་དང་དེར་རོ་མཉམ་པར་བགྲོད་པའི་ལམ་ནི་མཉམ་པ་ཉིད་ཀྱི་ཡེ་ཤེས་སོ། །འོད་གསལ་དེ་ལས་བྱུང་བ་ཉིད་ཀྱིས་གནས་པར་མཛད་ཅིང་སྐྱེས་པར་གྱུར་པའི་རིན་ཆེན་
འབྱུང་ལྡན་གང་ཡིན་པ་དེ་ནི་ནམ་མཁའི་ལམ་ལ་གནས་པ་པོ་ཞེས་བྱ་སྟེ། དེ་ཡང་དྲུག་པའི་ངོ་བོ་ཉིད་དོ་འོ། །ནམ་མཁའ་འདྲ་བའི་ཐུགས་མངའ་བ་གང་ཡིན་པ་དེ་ནི་ནམ་མཁའི་ཐུགས་ཏེ། ཆོས་ཀྱི་དབྱིངས་རྣམ་པར་དག་པའི་ངོ་བོ་ཉིད་ཡིན་པའི་

ཕྱིར་མི་བསྐྱོད་པའི་ངོ་བོ་ཉིད་དོ་འོ། །ཆོས་རྣམས་ནི་པདྨའི་རིགས་སོ། །དེ་རྣམས་ཀྱི་མཆོག་ནི་སོ་སོར་རྟོག་པའི་ཡེ་ཤེས་ཀྱི་བདག་ཉིད་ཅན་ཏེ་འོད་དཔག་ཏུ་མེད་པའི་ཡང་ངོ་བོ་ཉིད་དོ་འོ། །འགྲོ་བ་མ་ལུས་པའི་དོན་ནི་སྤྱོད་
པའོ། །དེ་རྣམས་ཀྱི་གནས་ནི་གཞི་སྟེ། བྱ་བ་སྒྲུབ་པའི་ཡེ་ཤེས་ཀྱི་ངོ་བོ་ཉིད་དེ་དོན་ཡོད་པར་གྲུབ་པའི་ཡང་ངོ་བོ་ཉིད་དོ་འོ། །རིགས་ལྔའི་སྒོ་ནས་རྒྱུད་གསུང་བ་པོ་ལ་བསྟོད་པ་དེ་ལྟར་ན་གོང་དུ་སྨོས་པའི་ཚིགས་སུ་བཅད་པ་འདི་རྣམས་ཀྱིས་ནི་རྒྱུད་ཀྱི་
སྟོན་པ་རིགས་ལྔའི་བདག་ཉིད་ཅན་ཡིན་པ་ཉིད་ཀྱིས། བཅོམ་ལྡན་འདས་རྡོ་རྗེ་འཆང་ཆེན་པོ་ལ་བསྟོད་པའོ།། ༈ བསྒྲུབ་བྱའི་དོན་ཀུན་ནི་བདག་དང་གཞན་གྱི་དོན་གཉིས་སུ་ངེས་ལ་དེ་སྒྲུབ་པའི་སྤྱོད་པ་ནི་ཀུན་ཏུ་སྤྱོད་པའམ་སྤྱོད་པ་ཀུན་ནོ་འོ། །
དེ་ཉིད་ནི་སྤྱོད་པ་རྣམས་ཀྱི་ནང་ནས་ཁྱད་པར་ཏུ་གྱུར་པས་ན་མཆོག་སྟེ། ཀུན་ཏུ་སྤྱོད་པའི་མཆོག་གོ། དེའི་དོན་སྟོན་པའི་ལེའུ་ནི་ཀུན་ཏུ་སྤྱོད་པ་མཆོག་གི་ལེའུ་ཞེས་བྱ་སྟེ། དགོངས་པ་མ་ཡིན་པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་
བཤད་པ་ལས། ལེའུ་ལྔ་པ་མཐའ་དྲུག་གིས་བཤད་པའོ། །ལེའུ་ལྔ་པའི་འོག་ཏུ་དྲུག་པ་སྟོན་པའི་འབྲེལ་ནི་སྒྲུབ་པ་པོ་བདག་ཉིད་ལྷར་བསྐྱེད་པ་ལ་རང་གི་སྒོ་གསུམ་རིགས་གསུམ་གྱི་སྐུ་གསུང་ཐུགས་སུ་བྱིན་གྱིས་༼
བདག་བྱིན་གྱིས་རློབ་པ་ལ་གཉིས་ལས་བསྐྱེད་རིམ་པའི་བྱིན་རླབས་ནི་འོག་ནས་འབྱུང་བ་ལྟར་ཏེ། རྒྱས་པར་ནི་མདོར་བྱས་ནས་གསུངས་པ་ལྟར་ཡིན་ལ། དེ་སྔོན་དུ་བཏང་བ་ནི། དེས་མཚོན་པའི་བསྐྱེད་རིམ་ཕྲ་རགས་ལ་བརྟན་པ་སྔོན་དུ་བཏང་ནས། བསྐྱེད་རིམ་པའི་སྐབས་ཀྱི་སྤྱོད་པ་བྱེད་

པའོ། །རྫོགས་རིམ་པའི་བདག་བྱིན་རླབས་ནི། སྒྱུ་ལུས་དངོས་དང་རྗེས་མཐུན་པ་མན་ངག་ཏུ་བཤད་པ་ལྟ་བུ་སྔོན་དུ་བཏང་ནས་རྫོགས་རིམ་པའི་སྐབས་ཀྱི་སྤྱོད་པ་བྱེད་པའོ། །༽བརླབ་པའི་ང་རྒྱལ་ལེའུ་དྲུག་པ་ནས་གསུངས་པ་སྔོན་དུ་འགྲོ་བས་ཏེ། བཏང་ནས་ལེའུ་ལྔ་པར་གསུངས་
པའི་སྤྱོད་པ་བྱ་བ་ཡིན་པས། དེ་ནས་ཞེས་བྱ་བ་ལ་སོགས་པས་སྐུ་ལ་སོགས་པ་བྱིན་གྱིས་བརླབ་པའི་རིམ་པ་རབ་ཏུ་སྟོན་ཏེ། ཞེས་པས་བསྟན་ནོ།། ༈ སྔོན་བྱུང་ལ་རྡོ་རྗེ་མི་བསྐྱོད་པས་གསུངས་སོ་ཞེས་སྦྱར་རོ། །ཇི་ལྟར་མཛད་ནས་ཅི་ཞིག་གསུངས་ཤེ་ན། དེ་
བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ནི་མི་བསྐྱོད་པའོ། །དེའི་གསང་བ་ནི་སྒྲུབ་པ་པོའི་ཐུགས་མི་བསྐྱོད་པ་དེར་བྱིན་གྱིས་རློབ་པ་ནི་མི་བསྐྱོད་པར་སྐྱེད་པའི་གསང་སྔགས་ཏེ། མིང་དེ་སྐད་ཅེས་བྱ་བའི་ཏིང་ངེ་འཛིན་དེ་ལ་ཐུགས་
བྱིན་གྱིས་རློབ་པའི་ཐབས་བསྟན་པར་བྱའོ་སྙམ་དུ་ཐུགས་རྩེ་གཅིག་ཏུ་མཛད་དེ། སྙོམས་པར་ཞུགས་ཤིང་མངོན་སུམ་དུ་མཛད་ནས། འོག་ནས་བཤད་པ་འདིས་ཐུགས་བྱིན་གྱིས་རློབ་པ་གང་ཡིན་པ་དེ་ནི་ཐུགས་བྱིན་གྱིས་རློབ་པའོ། །སྔགས་ཀྱི་སྐད་དོད་མཱན་ཏྲ་
ལ་མཱན་ནི་ཡིད་དང་། ཏྲ་ཡ་ནི་སྐྱོབ་པ་ཡིན་པས་ངན་འགྲོ་སོགས་ཀྱི་སྡུག་བསྔལ་ལས་ཡིད་སྐྱོབ་པས་ན་སྔགས་ཞེས་བྱ་སྟེ། དེ་གསུངས་པ་ནི་བཀའ་སྩལ་པར་གྱུར་པ་སྟེ། ཨོཾ་སརྦ་ནི་ཐམས་ཅད་དོ། །ཏ་ཐཱ་ནི་དེ་བཞིན། ག་ཏཱ་ནི་གཤེགས་པའོ། །ཙིཏྟ་ནི་ཐུགས་དང་། 
བཛྲ་ནི་རྡོ་རྗེ་དང༌། སྭ་བྷཱ་ཝ་ནི་རང་བཞིན་རྣམ་དག་སྟེ། གློ་བུར་རྣམ་དག་གིའང་རང་བཞིན་ནོ། །ཨཱདྨ་ནི་བདག་ཉིད་ཅན་ཏེ་རང་བཞིན་རྣམ་དག་དེ་རང་ལའང་གནས་པར་སྟོན་པའོ། །ཀོ྅ཧཾ་༼ནི་དེ་ངའོ་ཞེས་པ་སྟེ། སྔ་མ་རྣམས་དང་སྒྲུབ་པ་པོའི་སེམས་གཉིས་མི་བསྐྱོད་པའི་ངོ་བོར་དབྱེར་མི་ཕྱེད་

པར་ལྟ་བའོ། །༽ཞེས་བྱ་བའོ། །དེ་ནས་ཞེས་བྱ་བ་ལ་སོགས་པ་ལ་རྡོ་རྗེ་རྣམ་པར་སྣང་མཛད་ཀྱིས་གསུངས་སོ་ཞེས་སྦྱར་རོ། །རྡུལ་དང་བྲལ་བའི་གནས་རྡོ་རྗེ་ཞེས་པའི་ཚིག་སྔ་མའི་དོན་ནི་རྡུལ་དང་བྲལ་བས་ཤིན་ཏུ་དྭངས་པའི་མེ་ལོང་
ལྟ་བུའི་ཡེ་ཤེས་ཀྱི་བདག་ཉིད་ཅན་རྣམ་པར་སྣང་མཛད་དེ། དེའི་གནས་ནི་རྣམ་སྣང་དེར་བྱིན་གྱིས་རློབ་པ་ནི་དེར་སྐྱེད་པའི་སྔགས་ཏེ། དེ་སྐད་ཅེས་བྱ་བའི་ཏིང་ངེ་འཛིན་དེ་ལ་དམིགས་ནས་སྐུ་བྱིན་གྱིས་རློབ་པའི་སྔགས་གསུངས་པ་ནི། ཨོཾ་སརྦ་
ཏ་ཐཱ་ག་ཏཱ་ཀཱ་ཡ་ནི་སྐུའོ། །བཛྲ་སྭ་བྷཱ་ཝ་ཨཱདྨ་ཀོ་ཧཾ་ཞེས་བྱ་བའོ། །དེ་ནས་ཞེས་བྱ་བ་ལ་སོགས་པ་ལ། ཚེ་དཔག་ཏུ་མེད་པས་གསུངས་སོ་ཞེས་སྦྱར་རོ། །ཚེ་དཔག་ཏུ་མེད་ཅིང་ཚད་མེད་པ་གང་གིས་བརྙེས་པ་དེ་ནི་ཚེ་དཔག་ཏུ་མེད་པའོ། །མཉམ་པ་ཉིད་ནི་བསླད་
པའི་དབང་གིས་གཉིས་སྣང་དུ་མི་འཆར་བའི་མི་གཉིས་པ་སྟེ། དེ་ཡང་ནི་སོ་སོར་རྟོག་པའི་ཡེ་ཤེས་ཀྱི་བདག་ཉིད་ཅན་ཏེ་འོད་དཔག་ཏུ་མེད་པའོ། །དེའི་རྡོ་རྗེ་ནི་འོད་དཔག་མེད་དེར་བྱིན་གྱིས་རློབ་ཅིང་ཞེས་པ་སྐྱེད་པར་བྱེད་པའི་མི་ཕྱེད་པའི་ངོ་བོ་ཉིད་ཀྱི་
སྔགས་ཏེ། དེ་སྐད་ཅེས་བྱ་བའི་ཏིང་ངེ་འཛིན་དེ་མངོན་སུམ་དུ་མཛད་ནས་གསུང་བྱིན་གྱིས་རློབ་པའི་སྔགས་གསུངས་པ་ནི། ཨོཾ་སརྦ་ཏ་ཐཱ་ག་ཏཱ་ཝཱ་ཀ་ནི་གསུང་ངོ༌། །བཛྲ་སྭ་བྷཱ་ཝ་ཨཱདྨ་ཀོ་ཧཾ་ཞེས་བྱ་བའོ།། ༈ དེ་ལྟར་བསྐྱེད་རིམ་པའི་
སྐུ་ལ་སོགས་པ་བྱིན་གྱིས་རློབ་པའི་སྔགས་བསྟན་ནས། ཡང་བྱིན་གྱིས་རློབ་ལུགས་དེ་གསལ་བར་བཤད་པར་བྱ་བའི་ཕྱིར། དེ་བཞིན་གཤེགས་པའི་ཞེས་བྱ་བ་ལ་སོགས་པ་གསུངས་༼སྐུ་དང་གསུང་གཉིས་ཀྱིས་མ་བཤད་པའི་ལྷག་མ་ནི་སྔར་

བཤད་པའི་རིགས་པས་ཤེས་པར་ནུས་སོ། །༽ཏེ། མི་བསྐྱོད་པ་ལ་སོགས་པའི་ངོ་བོ་ཉིད་ནི་དེ་བཞིན་གཤེགས་པའོ། །ཉན་ཐོས་ལ་སོགས་པས་ཡོངས་སུ་མི་ཤེས་པས་ན་གསང་བའོ། །སྐུ་དང་གསུང་དང་ཐུགས་རྡོ་རྗེ་གང་ལ་ཡོད་པ་ཡིན་པ་གསུམ་པོ་དེ་ནི་རྡོ་རྗེ་གསུམ་
མོ། །རྡོ་རྗེ་གསུམ་གང་ལ་ཡོད་པ་དེ་གང་ཞེ་ན། གནས་ནི་ཞེས་པ་ནི་སྒྲུབ་པ་པོ་རང་གི་ལུས་ཏེ། རྒྱུ་མཚན་ནི་ལྷ་རྣམས་ཀྱི་འཁོར་༼འདིར་པ་ཚབ་དང་ཆག་འགྱུར་ལས། སྐུ་དང་གསུང་དང་ཐུགས་རྡོ་རྗེ་གསུམ་པོ་གང་ལ་ཡོད་པ་དེ་ནི་རྡོ་རྗེ་གསུམ་ཞེས་འབྱུང་བ་
ལེགས་སོ། །༽ལོ་དགོད་པའི་གཞིར་གྱུར་པའི་ཕྱིར་རོ། །གནས་ཀྱི་རྣམ་པར་བསྒོམ་ཞེས་བྱ་བ་ལ། གནས་ཀྱི་ཞེས་པའི་གནས་ནི་བྱིན་གྱིས་རློབ་བྱེད་ཀྱི་ལྷ་སྤྱན་འདྲེན་པའི་སྤྱན་མ་དང་ལ་སོགས་ཀྱིས་བསྡུས་པའི་གོས་དཀར་མོ་དང༌། མཱ་མ་ཀཱི་ཡི་
བཀོད་པ་སྟེ། ནམ་མཁའི་ཁམས་སུ་སྤྲོ་བ་གསུམ་པོ་སྟེ། དེ་གསུམ་གནས་སུ་འཇོག་པའི་རྒྱུ་མཚན་ནི་བདག་དང་གཞན་གྱི་དོན་ཕུན་སུམ་ཚོགས་པའི་གཞིར་གྱུར་པའི་ཕྱིར་རོ། །གནས་གསུམ་པོ་དེའི་རྣམ་པར་བསྒོམ་པར་བྱ་བ་ནི་ཡེ་ཤེས་པའི་སྐུ་རྡོ་རྗེ་ལ་སོགས་
པ་གསུམ་གྱི་ངོ་བོར་དམ་ཚིག་པའི་ལུས་ངག་ཡིད་གསུམ་བྱིན་གྱིས་བརླབ་པའི་ཕྱིར་སྤྱན་སོགས་གསུམ་ནམ་མཁའི་ཁམས་གང་དུ་སྤྲོས་པ་དེ་ཉིད་དོ། །སྔགས་ནི་མི་བསྐྱོད་པ་ལ་སོགས་པ་རིགས་གསུམ་སྟེ། གསུམ་པོ་
དེ་རྣམས་ཀྱིས་མཚོན་པ་གང་ཡིན་པ་དེ་ནི་སྔགས་ཀྱི་མཚན་གྱིས་ཏེ། ཨོཾ་ལ་སོགས་པའི་ཡི་གེ་གསུམ་མོ། །ཡི་གེ་གསུམ་པོ་དེས་རིམ་པ་བཞིན་དུ་མགོ་དང་ལྐོག་མ་དང་སྙིང་གའི་ཕྱོགས་སུ་སྒྲུབ་ཐབས་བཞིན་རྣམ་པར་བཀོད་པ་ནི། ཡི་གེ་གསུམ་པོ་དེས་

ཤིན་ཏུ་མཚན་པའོ། །དེ་རྣམས་ཀྱི་དོན་བསྡུ་ན་རྡོ་རྗེ་གསུམ་གང་ལ་སྒོམ་པའི་རང་གི་ལུས་ཀྱི་གནས་གསུམ་དུ་ཡི་གེ་གསུམ་བཀོད་པ་ལས། སྤྱན་སོགས་གསུམ་སྤྲོས་ཏེ། རྡོ་རྗེ་གསུམ་གྱི་ལྷ་ཚོགས་བཀུག་སྟེ་བསྟིམས་ནས་སྔར་བཤད་མ་ཐག་པའི་
སྐུ་ལ་སོགས་པ་བྱིན་གྱིས་རློབ་པའི་སྔགས་དེ་དག་ཉིད་ཀྱིས་མཆོག་རབ་སྟེ། དམ་པ་གྱུར་པ་འདི་ཡིས་བསྒྲུབ་པ་ཉིད་དུ་བྱ་ཞིང་བྱིན་གྱིས་བརླབ་བོ་ཞེས་པ་སྟེ། དྲང་བའི་དོན་ཏོ།། ༈ རྫོགས་པའི་རིམ་པའི་རྣལ་འབྱོར་པ་རྣམས་ཀྱིས་
སྐུ་དང་གསུང་དང་ཐུགས་བྱིན་གྱིས་བརླབ་པའི་ཚུལ་༼པ་ཚབ་དང་ཆག་འགྱུར་ལས། ཀྱིས་ཞེས་པ་མི་འབྱུང་བ་ལྟར་དག་གོ། ༽བཤད་པའི་རྒྱུད་ལུང་སྟོན་ལས་བསྟན་པ་ལ་འཇུག་པར་བྱ་སྟེ། རྗེས་འཇུག་ལ་སྦྱར་ན། དབེན་གསུམ་སྔོན་དུ་སོང་ཞིང༌།༼
བྱིན་གྱིས་རློབ་པ་གསུང་བ་པོ་གསུམ་ནི། སྔོན་བྱུང་ལ་རིགས་གསུམ་ཡིན་ལ། རྗེས་འཇུག་ལ་སྒྱུ་ལུས་ཐོབ་པའི་སྐུ་གསུང་ཐུགས་ཀྱི་རིག་འཛིན་དང་རྗེས་གཞིག་སྒོམ་པ་པོ་གསུམ་མོ། །ཏིང་ངེ་འཛིན་གསུམ་ནི་འོད་གསལ་ལོ། །དེ་གསུམ་གྱིས་སྐུ་གསུང་ཐུགས་བྱིན་གྱིས་བརླབས་པའི་དོན་
ནི། ཟུང་འཇུག་པའི་རྡོ་རྗེ་གསུམ་དབྱེར་མི་ཕྱེད་པར་བསྐྱེད་པའོ། །དེར་བྱིན་གྱིས་རློབ་པའི་ཐབས་སྔགས་ཚན་གསུམ་ལ། ཚན་པ་དྲུག་ཏུ་བཅད་པ་དང༌། ཡང་ཚན་པ་གསུམ་དུ་བྱས་པའི་དོན་ལ་འཆད་ཚུལ་མང་ཡང་སྐབས་འདིར་ནི། རྣམ་གཞག་རིམ་པ་ནས་བསམ་གཏན་གཉིས་ཀྱིས་འོད་
གསལ་དུ་དངོས་སུ་ཞུགས་པ་ལ། ཤཱུ་ནྱ་ཏའི་སྔགས་དོན་དུ་གསུངས་ཤིང་། དེའི་ཤེས་བྱེད་དུ་སྔགས་དེ་ལ་ཚན་པ་དྲུག་ཏུ་བཅད་པའི་ལུང་སྟོན་གྱི་ལུང་དྲངས་པ་དང་འདྲ་བས། སྔགས་གསུམ་གའི་ངེས་དོན་དོན་གྱི་འོད་གསལ་ལ་བྱ་ཞིང་། དེ་ལ་ཡང་ཨོཾ་ཡིག་གིས་མཚོན་པའི་ཕུང་

སོགས་འོད་གསལ་དུ་ཞུགས་པ་ངེས་དོན་གྱི་རྣམ་སྣང་དུ་བཤད་ཅིང༌། དེས་རིགས་ལྷག་མ་བཞི་ཡང་ཤེས་པར་བྱ་ལ། དེ་ལྔ་ག་ཡང་ཨ་ཧཾ་གི་དོན་དེ་བཞིན་གཤེགས་པ་དྲུག་པའི་རིགས་སུ་ཤེས་པར་བྱ་སྟེ། ངོ་བོ་གཅིག་ལ་ལྡོག་པ་ཐ་དད་ཀྱིས་ཕྱེ་བའོ། །སྔགས་ཚན་གསུམ་དུ་བཤད་པའི་དོན་ཡང་
སྐབས་སྟོབས་ཀྱིས་མི་འདྲ་བ་འགའ་ཡར་ལ་སྦྱོར་བ་ཡོད་ཀྱང༌། འདིར་ནི་འོད་གསལ་གྱི་རྡོ་རྗེ་གསུམ་དང་སྦྱར་ལ་བཤད་དོ། །༽སྒྱུ་ལུས་གྲུབ་པ་དེ་ནས་མི་མཐུན་ཕྱོགས་ཟིལ་གྱིས་གནོན་པའི་དཔའ་བོ་ཆེན་པོ་མི་བསྐྱོད་པའི་སྒོ་ནས་བསམ་གཏན་གཉིས་བསྒོམ་པས། 
སྐུ་དང་གསུང་དང་ཐུགས་ཀྱི་གསང་བ་པོ། །སྟེ། གསང་བ་ཞེས་བྱ་བའི་ཏིང་ངེ་འཛིན་འོད་གསལ་དུ་འཇུག་པའི་ཐབས་ལ་སྙོམས་པར་ཞུགས་ནས། །རང་གི་སེམས་ཟུང་འཇུག་པའི་ཐུགས་སུ་བྱིན་གྱིས་རློབ་པ་སྟེ། བསྐྱེད་པ་ཅེས་བྱ་བ་ཡི། །གསང་སྔགས་
དེ་ནི་བཀའ་སྩལ་པའི། སྔགས་དེའི་ངེས་པའི་དོན་ནི། ཨོཾ་ཞེས་བྱ་བ་རྣམ་སྣང་གི་རིགས་ཀྱི་ཕུང་སོགས་འོད་གསལ་དུ་ཞུགས་པའི་ཨོཾ་གྱི་ངེས་དོན་གྱི་རྣམ་སྣང་ནི་རིགས་དྲུག་གི་དང་པོ་ཡིན་ནོ། །རིགས་ལྷག་མ་བཞི་ལ་ཡང་དེ་བཞིན་དུ་སྦྱར་ལ། སརྦ་ཏ་ཐཱ་ག་ཏ་འོད་གསལ་གྱི་
རིན་འབྱུང་ནི་རིགས་དྲུག་གི་གཉིས་པའོ། །ཙིཏྟ་འོད་གསལ་གྱི་འོད་དཔག་མེད་ནི་ཡོན་ཏན་ཞེས་པ་ནི་རྡུལ་མུན་སྙིང་སྟོབས་ཀྱི་ཡོན་ཏན་གསུམ་ཡོངས་སུ་བརྟག་གོ། བཛྲ་འོད་གསལ་གྱི་དོན་གྲུབ་ནི་གཉིས་གཉིས་དང་ལྡན་པ། །སྟེ། རིགས་བཞི་པའོ། །སྭ་བྷཱ་ཝ་
ཨདྨ་ཀོ་འོད་གསལ་གྱི་མི་བསྐྱོད་པ་ནི་རིགས་ལྔ་པའོ། །རིགས་ལྔ་ག་ཚོགས་པའི་འོད་གསལ་ཨ་ཧཾ་ཞེས་པ་ནི་རིགས་དྲུག་པ་སྟེ། །འོད་གསལ་གྱི་རྡོ་རྗེ་འཆང་ངོ་། །རིགས་དྲུག་གི་སྐུ་སྟེ། ངོ་བོ་ཉིད་དྲུག་ཀྱང་། རྡོ་རྗེ་གསུམ་པའི་མིང་ཅན་ནོ། །༼དེ་དང་པོ་གཉིས་

སྐུ་རྡོ་རྗེ་དང་། བར་པ་གཉིས་གསུང་རྡོ་རྗེ་དང༌། ཐ་མ་ཐུགས་རྡོ་རྗེ་སྟེ། འོག་མ་ཡང་དེ་བཞིན་དུ་ཤེས་པར་བྱའོ།། ༈ དེ་ནས་དཔལ་ལྡན་རྣམ་སྣང་མཛད། །རྡུལ་བྲལ་རྡོ་རྗེ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་ནི་བྱིན་
གྱིས་རློབ་པ་གསུངས། །ཨོཾ་ཞེས་བྱ་བའི་ངེས་དོན་གྱི་འོད་གསལ་ནི་མེས་ཞིག་རྗེས་སུ་བཅུད་ཆགས་པའི་༼ཞེས་པ་འདི་དང་འོག་མ་གཉིས་སྔར་བཤད་པ་དང་འདྲ། རྣམ་སྣང་དང་འོད་དཔག་མེད་གཉིས་ནི་སྒྱུ་ལུས་པས་དེ་གཉིས་སུ་བསྒོམ་པའོ། །༽ཐོག་མར་ཚངས་པ་
བྱུང་བས་ཚངས་པ་སྟེ། རིགས་དྲུག་གི་དང་པོར་བཤད། །སརྦ་ཏ་ཐཱ་ག་ཏ་ནི་གཉིས། །པའོ། །ཀཱ་ཡ་ཆགས་གཏོགས་དབང་ཕྱུག་ཅེས་པ་དབང་ཕྱུག་ལ་མིག་གསུམ་ཡོད་པས་གསུམ་གྱི་བརྡའོ་སྟེ། །བ་ནི་རིག་བྱེད་བཞིའི་བརྡ་ཡིན་པས། བཞི་པ་ཡིན་
པར་བསྒྲགས་སོ། །སྭ་བྷཱ་ཝ་ཨཱདྨ་ཀོ་ནི་འདོད་པའི། །ཡོན་ཏན་ལྔ་ཞེས་པ་ལྔ་པའོ། །ཨ་ཧཾ་སྐེམ་བྱེད་ལ་གདོང་དྲུག་ཡོད་པས་རིགས་དྲུག་པ་ཅེས་བརྗོད་དེ། །འོད་གསལ་གྱི་ཆོས་དྲུག་ལ་དགོངས་པ་ཡིས་ནི་སྟེ། དགོངས་ནས་སྔགས་ཚན་དྲུག་ཏུ་ཡང་དག་༼
རིག་བྱེད་བཞི་ནི། མཆོད་སྦྱིན་དང༌། སྙན་དངགས་དང༌། ངེས་བརྗོད་དང༌། སྲིད་སྲུང་གི་རིག་བྱེད་དོ། །༽པར་བརྟགས་སོ། །དེ་འདྲ་བའི་ངེས་དོན་གྱི་དབྱེ་བ་ནི་ཤེས་རབ་ཅན་གྱིས་དབྱེ་བས་དབྱེ་བསྟེ། ཕྱེ་བར་ཤེས་པར་བྱའོ།། ༈ དེ་ནས་ཚེ་དཔག་
མེད་ཅེས་པ། །ཀུན་ཏུ་མི་གཉིས་རྡོ་རྗེ་ཅན། །ཏིང་ངེ་འཛིན་ལ་སྙོམས་ཞུགས་ནས། །གསུང་ནི་བྱིན་གྱིས་རློབ་པ་གསུངས། །ཨོཾ་ནི་དང་པོར་བསྒྲགས་པ་ཡིན། །སརྦ་ཏ་ཐཱ་ག་ཏ་ནི་གཉིས། །ཝཱཀ་ནི་ཡོན་ཏན་གསུམ་དུ་གྱུར། །བཛྲ་ནི་དབྱར་

དགུན་སྟོན་དཔྱིད་ཀྱི་དུས་ཀྱི་མིང་ཅན་རིགས་བཞི་པ་ཡིན། །སྭ་བྷཱ་ཝ་ཨཱདྨ་ཀོ་ནི་འདོད་པ་སྟེ། ལྔ་པའོ། །ཨ་ཧཾ་ཞེས་པ་ནི་དགུན་སྟོད་དགུན་སྨད་གཉིས། དཔྱིད་དང་སོ་ཀ་གཉིས། དབྱར་དང་སྟོན་གྱི་དུས་སུ་བཤད། །པ་སྟེ། དྲུག་པའོ། སྔར་བཤད་པ་དེ་ལྟར་ཡང་དག་
པ་སྟེ། ཕྱིན་ཅི་མ་ལོག་པར་བཤད་པའི་སྔགས་གསུམ་ཅར་གྱི། །རེ་རེ་ཞིང་ཡང་སྔགས་ཚན་དྲུག་དང་གསུམ་གསུམ་དུ་བཤད་པའི། །མ་བཤད་པ་རྣམས་ཀྱི་ལྷག་མ་ནི་ཐུགས་བྱིན་རློབ་ཀྱི་སྔགས་ལ་བཤད་པའི་རིགས་པས་ཤེས་པར་བྱའོ། །དང་པོར་ཐུགས་
དང་དེ་ནས་སྐུ་དང་དེ་བཞིན་དུ་སྟེ། དེ་ནས་གསུང་། །བྱིན་གྱིས་བརླབས་པའི་རིམ་པའོ། །བྱིན་གྱིས་རློབ་པ་གསུམ་གྱི་གོ་རིམ་ནི་སྐབས་འདིར་རིམ་པ་མིན་པས་རྩ་རྒྱུད་ལས་གསུངས་སོ། །དེ་གང་ཞེ་ན། དེ་འདྲ་བའི་འོད་གསལ་གྱི་རྡོ་རྗེ་གསུམ་དང་། དེ་རེ་རེ་ལ་གཉིས་
གཉིས་སུ་ཕྱེ་བ་ཞེས་བྱ་བའི་དོན་གྱི་འོད་གསལ་དུ་ཞུགས་པ་ལས། །ཟུང་འཇུག་གི་སྐབས་ཀྱི་རིགས་ཐམས་ཅད་ཀྱི་བདག་པོ་རྡོ་རྗེ་འཆང་ཆེན་པོའི་ཆོས་ཅན་གཅིག་ཏུ་བྱུང་། །དེར་བྱུང་ཚུལ་ནི་ཆོས་རྡོ་རྗེ་གསུམ་ཐ་དད་དུ་འབྱུང་བ་དེ་ཆོས་ཅན་ཟུང་འཇུག་གི་སྐུ་གསུང་ཐུགས་དབྱེར་
མི་ཕྱེད་པར་གྱུར་པའོ། །ཞེས་བྱ་བའོ།། ༈ རྡོ་རྗེ་གསུམ་པོ་དེ་བཞིན་གཤེགས་པའི་གསང་། །ཞེས་བྱ་བ་ངེས་དོན་དུ་བཤད་པ་ལ། རྡོ་རྗེ་གསུམ་ནི་སེམས་དབེན་གྱི་ཡེ་ཤེས་གསུམ་མོ། །ཡེ་ཤེས་གསུམ་པོ་དེ་ཇི་ལྟ་བུ་ཞེ་ན། དེ་བཞིན་གཤེགས་
པའི་སྟེ། དེ་ནི་རླུང་རྣམ་ཤེས་ལ་ཐིམ་པ་ལས་བྱུང་བས་དེ་བཞིན་གཤེགས་པ་རྣམས་ཀྱི་ངོ་བོ། རླུང་འོད་ཟེར་ལྔ་པ་ལས་བྱུང་བའོ། །གསང་བ་ནི་བསྐྱེད་པའི་རིམ་པ་ལ་གནས་པའི་རྣལ་འབྱོར་པའི་སྤྱོད་ཡུལ་མ་ཡིན་པའི་ཕྱིར་རོ། །གནས་ནི་གནས་

ཀྱིས་རྣམ་པར་བསྒོམ་པར་བྱ་ཞེས་བྱ་བ་ལ། གནས་ནི་དོན་དམ་པའི་བདེན་པ་འོད་གསལ་སྟེ། རྣམ་པར་ཤེས་པ་གསུམ་གྱི་ཐིམ་པ་དང་། སྐྱེ་བའི་གནས་སུ་གྱུར་པ་ཡིན་པའི་ཕྱིར་རོ། །གནས་ཀྱིས་ཞེས་པ་ནི་ཀུན་
རྫོབ་ཀྱི་བདེན་པ་སྒྱུ་མའི་སྐུ་སྟེ། གང་གི་ཕྱིར་སྒྱུ་ལུས་དེ་རྣམ་པར་བསྒོམ་ཞིང༌རྒྱུད་ལ་སྐྱེད་པར་གྱུར་པ་དེ་ནི་འོད་གསལ་གྱི་ཡེ་ཤེས་བསྐྱེད་པས་གནས་སུ་རྣམ་པར་བསྒོམ་པར་བྱ་བས་གནས་ཞེས་བྱ་སྟེ། དོན་དམ་པའི་བདེན་པ་འོད་གསལ་
མངོན་དུ་འགྱུར་བ་དེ་ཉིད་ཀྱི་ཁྱད་པར་རོ། །དེ་ལྟར་སྔར་བཤད་མ་ཐག་པ་དེ་དག་གིས་མཆོག་རབ་སྟེ་སྟོང་པ་ཉིད་བཞི་པོ་སྣང་མཆེད་ཐོབ་གསུམ་འོད་གསལ་དང་བཅས་པའོ། །སྔགས་ནི་ཟུང་འཇུག་པའི་དེ་བཞིན་གཤེགས་པ་རྣམས་སོ། །༼
འདིར་པ་ཚབ་ཀྱི་འགྱུར་ལས། རྡོ་རྗེའི་སྐུ་ནི་རབ་མཆོག་སྟོང་པ་བཞི་པོ་བཤད་མ་ཐག་པ་འདི་དག་གིས་ནི་བསྒྲུབ་པར་བྱ་སྟེ་ཞེས་འབྱུང་བ་ལྟར་བདེའོ། །༽དེ་བཞིན་གཤེགས་པ་དེ་རྣམས་ཀྱི་སྐུ་ཡི་མཚན་ཉིད་ནི་ཤིན་ཏུ་ཕྲ་བའི་རླུང་འོད་ཟེར་ལྔའི་རང་བཞིན་འཇའ་ཚོན་ལྟ་
བུའི་སྐུ་སྟེ། སྔགས་ཀྱི་མཚན་པ་སྟེ། མཚན་ཉིད་དེས་མཚན་ཅིང་སྟེ། མཚོན་པར་བྱས་པའོ། །དེ་འདྲའི་ཐོབ་བྱའི་ཡུལ་དུ་གྱུར་པའི་རྡོ་རྗེའི་སྐུ་བསྒྲུབ་པ་ཉིད་དུ་བྱ་ཞིང་སྟེ་བསྐྱེད་པར་བྱའོ་ཞེས་པ་སྟེ། ངེས་པའི་དོན་ཏོ།། ༈ དེ་ལྟར་བདག་ལ་
སྐུ་བྱིན་གྱིས་བརླབ་པ་ལ་སོགས་པ་གསུམ་བྱས་ནས། རྗེས་ཆགས་ཀྱི་སྦྱོར་བ་སྟོན་པ་ལ་ཡང་དྲང་ངེས་གཉིས་སུ་བྱའོ། །བསྐྱེད་རིམ་ལ་ཕྱག་རྒྱ་རིགས་ངེས་པ་དགོས་པས། མི་བསྐྱོད་པ་ལ་སོགས་པའི་རང་གི་རིགས་ཀྱི་ཡུམ་དངོས་སམ་ཡེ་ཤེས་ཀྱི་ཕྱག་རྒྱ་

དང་། རྫོགས་རིམ་པ་ལ་ཕྱག་རྒྱའི་རིགས་ངེས་པ་མི་དགོས་པས། རིགས་གང་ཡང་རུང་བའི་ཡུམ་དངོས་སམ། ཡེ་ཤེས་ཀྱི་ཕྱག་རྒྱ་བསྐྱེད་པ་ལ་རིགས་ལྔ་ལ་སོགས་པ་དགོད་པ་སྒྲུབ་ཐབས་བཞིན་ར་བྱས་ལ། ཡབ་ཡུམ་གཉི་གའི་ལུས་ལ་བཀོད་པའི་ལྷའི་འཁོར་
ལོ་རྗེས་སུ་མཉེས་པར་བྱེད་པའི་གསང་སྔགས་བསྟན་པའི་ཕྱིར། དེ་ནས་ཞེས་བྱ་བ་ནས་ལ་སོགས་པས་བསྡུས་པ་ཀོ་ཧཾ་ཞེས་པའི་བར་རྣམས་གསུངས་ཏེ། དེ་ནས་བཅོམ་ལྡན་འདས་དང་དཀོན་མཆོག་སྟེ། རིན་ཆེན་དབལ་དང་ཡེ་ཤེས་སྒྲོན་མ་
ཞེས་བྱ་བ་ལ་སོགས་པའི་དོན་ནི་ལེའུ་དང་པོའི་འགྲེལ་པར་བཤད་ཟིན་ཏོ། །སྔོན་བྱུང་གི་དཀོན་མཆོག་དབལ་ནི་རྗེས་འཇུག་ལ་བསྐྱེད་རིམ་གྱི་སྒྲུབ་པ་པོས། རིན་འབྱུང་གི་ང་རྒྱལ་དུ་བྱས་ལ་ཨོཾ་སརྦ་ཏ་ཐཱ་ག་ཏ་ཨ་ནུ་ནི་རྗེས་སུའོ། །རཱ་ག་ཎ་ནི་ཆགས་པའོ། །བཛྲ་སྭ་
བྷཱ་ཝ་ཨཱདྨ་ཀོ་ཧཾ་ཞེས་བྱ་བ་འདི་བརྗོད་ནས་རང་གི་ཡུམ་ལ་འཁྱུད་པ་དང་ལ་སོགས་པས་ཙུམ་བྷ་ན་ནས་ལས་ལ་གནས་པའི་བར་བཟུང་སྟེ། འདིའི་འོག་ཏུ་སྙོམས་པར་ཞུགས་པའི་འོག་ཏུ་མཆོད་པའི་སྔགས་བསྟན་ཞེས་འབྱུང་བས་སོ། །རྫོགས་རིམ་པས་ཕྱག་རྒྱ་དང་
སྙོམས་པར་ཞུགས་པ་ལས། སྟོང་པ་བཞི་བསྐྱེད་པའི་འོད་གསལ་གྱི་ཡེ་ཤེས་ཀྱི་སྟེང་ནས་ངེས་པའི་དོན་ཤེས་པར་བྱའོ།། ༈ ཡབ་ཡུམ་སྙོམས་པར་ཞུགས་པའི་ལས་ལ་གནས་པའི་འོག་ཏུ་རང་གི་ལུས་ལ་བསྒོམས་པ་ལ་སོགས་པའི་དེ་བཞིན་
གཤེགས་པ་ཐམས་ཅད་མཆོད་པར་བྱེད་པའི་སྔགས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་སྔོན་བྱུང་ལ་མཆོད་སྔགས་གསུང་བ་པོ་བཅོམ་ལྡན་འདས་གྲུབ་པ་རྡོ་རྗེ་གདོན་མི་ཟ་བ་ཞེས་བྱ་བ་ལ་སོགས་

པ་འདི་དག་གི་དོན་ཡང་སྔར་བཤད་ཟིན་ཏོ། །མཆོད་སྔགས་ནི་ཨོཾ་སརྦ་ཏ་ཐཱ་ག་ཏ་པཱུ་ཛཱ་ནི་མཆོད་པ་སྟེ། ལྷག་མ་ནི་སྔར་བཞིན་ནོ། །བཛྲ་སྤཱ་བྷཱ་ཝ་ཨཱདྨ་ཀོ྅ཧཾ། ཞེས་བྱ་བའོ། །བཤད་མ་ཐག་པའི་སྙོམས་འཇུག་གི་ཆོ་ག་བདེ་བས་
རྒྱས་པ་དེ་ཉིད་ཀྱིས་སྒོ་ནས། རིམ་པ་གཉིས་ཀྱི་སྔགས་པས་རྟག་ཏུ་གནས་པར་བྱའོ། །ཕྱག་རྒྱ་ལ་བརྟེན་ནས་བདེ་བ་ཆེན་པོ་བསྐྱེད་པ་དེ་ཉིད་ལ་ངེས་པ་བརྟན་པར་བྱ་བ་བསྐྱེད་པའི་ཕྱིར། དུས་རྟག་ཏུ་རིག་མའི་འདོད་པའི་ཡོན་ཏན་ལྔ་སྤྱི་དང་ཁྱད་པར་དུ་སྙོམས་
འཇུག་གི་རེག་བྱ་ལ་སྤྱོད་པས། སངས་རྒྱས་རྣམས་ཚུལ་བཞིན་ཏེ། ཕྱིན་ཅི་མ་ལོག་པར་མཆོད་པར་བྱ་ཞེས་བྱ་བ་རྒྱུད་འདི་ལས་གསུངས་སོ།། ༈ བསྐྱེད་རིམ་པའི་འདོད་ཡོན་ལྔའི་མཆོད་པ་བསྟན་པར་མ་ཟད་རྫོགས་པའི་རིམ་པ་ལ་གནས་པའི་རྣལ་
འབྱོར་པ་རྣམས་ཀྱི་ཡང་མཆོད་པའི་ཆོ་ག་གཞན་དག་ངེས་པར་བསྟན་པར་བྱ་བའི་ཕྱིར། མཆོད་པ་རྣམ་༼དེ་ནི་སྙོམས་འཇུག་གི་འོག་ཏུ་སྔགས་བརྗོད་ནས་ང་རྒྱལ་འཛིན་པའི་རིམ་པ་དང་པོའི་མཆོད་པའོ། །༽པ་ལྔ་ཞེས་བྱ་བ་ལ་སོགས་པ་གསུངས་ཏེ། 
མཆོད་པ་ལྔ་ནི་པ་ཨུ་པ་ཧ་ར་ཞེས་པ་ལ་ཨུ་པ་ཧྲི་ཡ་ན་ཏི་ཞེས་པ་ཉེ་བར་འཕྲོག་པ་དང་ཉེ་བར་སྡུད་པ་དང་ཅིང་ཨུ་པ་ལེ་ཡནྟེ་ཞེས་པ་ཞུ་བར་གྱུར་པས་ན་མཆོད་པ་སྟེ། དེ་བཞིན་གཤེགས་པ་གང་ལ་ཡེ་ཤེས་ལྔའི་མཆོད་པ་རྣམ་པ་ལྔ་ཡོད་པ་དེ་ནི་
མཆོད་པ་རྣམ་པ་ལྔ་རྣམས་ཏེ། ༼ཞེས་པ་འོད་གསལ་གྱི་དེ་བཞིན་གཤེགས་པ་༼ལ་འཐུག་གོ། འདོད་ཡོན་ལྔ་དང་མིག་སོགས་ལྔ་འོད་གསལ་དུ་སྡུད་པ་དང་ཞུ་བ་སྟེ་ཐིམ་པའི་ཡེ་ཤེས་ལྔའོ། །༽དྲུག་པའོ། །༽དྲུག་པོ་དེའི་མཆོད་པ་ནི་རྣམ་སྣང་ནས་མི་བསྐྱོད་པའི་བར་

གྱི་དེ་བཞིན་གཤེགས་པ་ལྔའི་ངོ་བོ་ཉིད་ནི་རིམ་པ་བཞིན་དུ་མེ་ལོང་ལྟ་བུ་ནས་ལ་སོགས་པས་བསྡུས་པ་ཆོས་དབྱིངས་ཡེ་ཤེས་ཀྱི་བར་འོད་གསལ་གྱི་ཡེ་ཤེས་ལྔ་མངོན་དུ་བྱེད་པའི་རྒྱུར་གྱུར་པ་དབང་པོ་དང་ཡུལ་རྣམས་འོད་གསལ་དུ་སྡུད་པའི་ཐབས་
རྣམས་ཀྱིས་དོན་གྱི་འོད་གསལ་བ་མངོན་སུམ་དུ་གྱུར་པའི་ཚུལ་གྱིས་རྟོགས་པ་སྟེ། མཆོད་པ་དེ་རྣམས་ཀྱིས་སངས་རྒྱས་ཉིད་དེ་སྐུ་གསུམ་གྱི་བདག་ཉིད་ཅན་གྱི་བདེ་བར་གཤེགས་པའི་གོ་འཕང་མྱུར་ཞིང་མགྱོགས་པར་ཚེ་འདི་ཉིད་ལ་ཐོབ་
པར་འགྱུར་བའོ། །དེ་ལྟར་མཆོད་པ་རྣམ་པ་གཉིས་སྨོས་པས་ཏེ་གསུངས་སོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་བདག་པོ་རྡོ་རྗེ་འཆང་ཆེན་པོས་རྫོགས་རིམ་པའི་མཆོད་པའི་ཆོ་ག་འདི་༼
ཞེས་པ་ནི་རྫོགས་རིམ་པའི་མཆོད་པའོ། །༸འདིར་པ་ཚབ་ཀྱི་འགྱུར་ལས། དེ་ལྟར་མཆོད་པ་རྣམ་པ་གཉིས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་བདག་པོ་རྡོ་རྗེ་འཆང་ཆེན་པོས་གསུངས་སོ། །ཞེས་འབྱུང་བ་རྒྱུད་ཚིག་དང་མཐུན་ནོ། །
༼ཉིད་གསལ་བར་བྱ་བའི་ཕྱིར་བཤད་པའི་རྒྱུད་ལུང་སྟོན་ལས་གསུངས་པ། གཟུགས་དང་སྒྲ་དང་དྲི་དང་རོ། །རེག་བྱ་དང་ནི་ཆོས་ཀྱི་ཁམས་ཏེ། །ཡུལ་དྲུག་དང༌། མིག་ལ་སོགས་པའི་ཡུལ་ཅན་གྱི་ཁམས་དྲུག་པོ་དེ་དག་དངོས་པོ་
མེད་པ་འོད་གསལ་དུ་འཇུག་པར་བྱས་པ་ནི། །སངས་རྒྱས་མཆོད་པ་བླ་ན་མེད་པ་དེའོ། །དེ་འདྲ་བའི་མིག་དང་སོགས་པས་དབང་པོ་ལྷག་མ་དང་ཡུལ་རྣམས་འོད་གསལ་དུ་ཞུགས་པའི་ཡེ་ཤེས་ལས་མཉམ་ལངས་ཀྱི་དུས་སུ་བྱུང་བའི། །

གཟུགས་སྒྲ་ལ་སོགས་པའི་ཡུལ་ལྔ་ལ་ཐོགས་མེད་དུ་འཇུག་པའི་མངོན་ཤེས་ལྔས་ནི་མཛེས་པར་བྱས་པའི། །མཆོད་པ་བཟང་པོར་བཤད་པའི་འོད་གསལ་གྱི་ཡེ་ཤེས་འདིས། །བྱང་ཆུབ་མྱུར་དུ་སྟེ། ཚེ་འདི་ཉིད་ལ་འཐོབ་
པར་འགྱུར། །ཞེས་བྱ་སྟེ། དགོངས་པས་བཤད་པའོ།། ༈ དེ་ལྟར་ཕྱི་བསྐྱེད་རིམ་དང་ནང་གི་སྟེ་རྫོགས་རིམ་ཀྱི་མཆོད་པ་རྣམ་པ་གཉིས་བསྟན་ནས། རྫོགས་པའི་རིམ་པ་དང་བྲལ་བའི་བསྐྱེད་རིམ་གྱིས་བྱང་ཆུབ་མྱུར་དུ་
སྟེ། ཚེ་འདི་ཉིད་ལ་འཐོབ་པར་མི་འགྱུར་རོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ༼ཞེས་པ་འདིས་ནི་རྒྱུད་སྡེ་འོག་མ་གསུམ་གྱི་ལམ་གྱིས་ཀྱང་སྙིགས་དུས་ཀྱི་ཚེ་གཅིག་ལ། བླ་ན་མེད་པའི་བྱང་ཆུབ་འགྲུབ་པ་བཀག་སྟེ། དེ་གསུམ་ལ་
བླ་མེད་ཀྱི་བསྐྱེད་རིམ་འཁོར་བཅས་ལས་ལྷག་པའི་ལམ་མེད་པའི་ཕྱིར་རོ། ༽རྡོ་རྗེ་འཆང་ཆེན་པོས་དེ་བཞིན་གཤེགས་པ་ཐམས་ཅད་ཀྱི་སྔགས་ཞེས་པ་ནི། དེ་ནི་དེ་ཙམ་དུ་མ་ཟད་དེ་བཞིན་གཤེགས་པ་ཐམས་ཅད་ཀྱི་སྐུ་དང་དེ་བཞིན་གཤེགས་པའི་
གསུང་ཡིན་ལ་དང་ཐུགས་གཉིས་ཀྱང་ཉེ་བར་༼འདིར་པ་ཚབ་ཀྱིས། དེ་བཞིན་གཤེགས་པ་ཐམས་ཅད་ཀྱི་སྔགས་ཏེ་དེ་བཞིན་གཤེགས་པ་ཐམས་ཅད་ཀྱི་གསུང་དང༌། སྔགས་ནི་ཉེ་བར་མཚོན་པའི་ཕྱིར་སྐུ་དང་ཐུགས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་དེ་དག་
གི་གསང་བ་སྟེ། རྣམ་པར་དག་པ་ཞེས་བསྒྱུར་བ་ལྟར་བདེའོ། །༼མཚོན་པའི་སྔགས་ཡིན་ཏེ། དེ་བཞིན་གཤེགས་པ་དེ་དག་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་རྣམ་པར་དག་པ་འོག་ནས་བཤད་པ་འདི་གསུངས་པའོ། །

༈ སྔགས་ལ་དམིགས་པའི་ཞེས་བྱ་བ་ལ་སོགས་པ་ལ། སྔགས་བཏུ་བའི་གཞི་ནི་ཨཱ་ལི་བཅུ་དྲུག་དང༌། ཀཱ་ལི་སོ་བཞིའམ། སོ་གསུམ་ལས་བྱུང་བའི་སྔགས་རྣམས་ཏེ། དེ་ཡང་འགོར་ཨོཾ་དང་མཐར་སྭཱཧཱ་ཡོད་པའི་སྔགས་སྦྲུལ་༼
འདིར་པ་ཚབ་ཀྱིས་བསྒྱུར་བའི་རྒྱུད་ལས། སྔགས་ལ་ངེས་རྟོག་ལུས་ཀྱིས་ནི། །ངག་གིས་ཡིད་ལ་བསྐུལ་གྱུར་པས། །བསྒྲུབ་བྱ་རབ་མཆོག་དངོས་གྲུབ་དང༌། །ཡིད་ནི་དགའ་དང་མགུ་བ་འོ། །ཞེས་འབྱུང་བ་དང༌། འགྲེལ་པའི་འགྱུར་ཡང་ཤིན་ཏུ་ལེགས་སོ། །དེ་ལྟར་བྱས་ན་ལུས་ཀྱིས་བསྒྲུབས་
པའི་སྔགས་ལ་ངེས་རྟོག་གི་ངག་གིས་ཞེས་པར་འགྱུར་རོ། །༼ཞེས་པ་དང་ལ་སོགས་པས་བསྡུས་པ་འགོར་ཨོཾ་ཡོད་ལ་མཐར་སྭཱཧཱ་མེད་པ་ནི་མཐའ་མེད་དང༌། དེ་ལས་བཟློག་པའི་སྔགས་འགོ་མེད་དང༌། འགོར་ཨོཾ་དང༌། མཐར་སྭཱཧཱ་མེད་པའི་སྔགས་བཏུས་
པའི་ངོ་བོ་ཉིད་ཡིན་ལ། བཟླས་པའི་སྔགས་བཞི་པོ་དེ་རྣམས་ནི་བུད་མེད་ཨཱ་དང་སྐྱེས་པ་ཨོཾ་དང་མ་ནིང་ཧཱུཾ་ཉིད་ཀྱིས། ཡི་གེ་གསུམ་གྱི་གཞིར་གྱུར་པས་ཏེ། འདུས་པས་བཟླས་བྱའི་སྔགས་རྣམས་ནི་ཡི་གེ་གསུམ་སྟེ། དེ་
རྣམས་ཀྱི་ངོ་བོ་ཉིད་ནི་འཇུག་པ་ཨོཾ་དང་གནས་པ་ཨཱཿདང་ལྡང་བ་ཧཱུཾ་གི་གདངས་ཀྱི་འི་ངོ་བོ་༼སྔགས་ཐམས་ཅད་ཡི་གེ་གསུམ་དུ་འདུ་བའི་རྒྱུ་མཚན་ནི། སྔགས་ཀྱི་ལྷ་ཐམས་ཅད་རྡོ་རྗེ་གསུམ་གྱི་རིགས་སུ་འདུ་བའི་གནད་ཀྱིས་ཡིན་ནོ། །༽ཉིད་ཀྱིས་
ཡོངས་སུ་ཤེས་པ་ནི་སྔགས་ལ་དམིགས་པའོ། །རྡོར་བཟླས་དེ་ལ་ལུས་ཞེས་བྱ་བ་ལ་ལུས་རྣམ་པར་དབེན་པ་སྔོན་དུ་འགྲོ་བས་རྡོ་རྗེ་བཟླས་པ་ངག་རྣམ་པར་དབེན་པའི་སྒྲུབ་པར་ཏེ། སྒྲུབ་བྱེད་དུ་གྱུར་པས། ངག་དབེན་སྒྲུབ་པའི་ཕུང་སོགས་དེ་བཞིན་

གཤེགས་པ་ལྔ་ལ་སོགས་པར་བློས་སྤྲུལ་པའི་ལུས་དབེན་དང༌། ངག་གིས་ཅེས་བྱ་བ་རྡོ་རྗེ་བཟླས་པས་ཉེ་བར་མཚོན་པའི་ཐབས་ཀྱིས་ཡིད་ཅེས་བྱ་བ་ནི་རང་གི་སྙིང་གར་ཆོས་ཀྱི་འཁོར་ལོའི་དྷུ་ཏཱིའི་ནང་དུ་གནས་༼
ཞེས་ཏེ་འོག་གི་རིམ་པ་བཞི་རྡོར་བཟླས་ཀྱིས་སྒྲུབ་པ་དེ། ལུས་དབེན་སྔོན་དུ་བཏང་བའི་རྡོར་བཟླས་ཀྱིས་ཡིན་གྱི། རྡོར་བཟླས་རྐྱང་པས་མིན་ཞེས་པའོ། །༼པའི་རྡོ་རྗེ་སེམས་དཔའ་སྟེ། དེ་མཚོན་པའི་མི་ཤིགས་པ་སྔགས་ཀྱི་ཐིག་ལེ་ཡི་གེ་དང་བཅས་པ་བསྐུལ་ཞིང་། 
ཞེས་པ་དེ་ལས་རླུང་ལྡང་འཇུག་གནས་གསུམ་སྔགས་དང་སྦྱོར་བ་ཇི་ལྟ་བ་བཞིན་དུ་ཡོངས་སུ་ཤེས་པས་ཡུལ་དུ་བྱས་ཏེ། རྡོ་རྗེ་བཟླས་པ་བྱེད་པའོ། འདིར་པ་ཚབ་ཀྱི་འགྱུར་ལས། ཡིད་ལ་བསྐུལ་བས་བསྒྲུབ་པར་བྱ་ཞེས་བྱ་བ་ལ། རྣལ་འབྱོར་པའི་རྒྱུད་
ལ་འཆད་པར་འགྱུར་བའི་སེམས་དབེན་ལ་སོགས་པའི་གནས་སྐབས་བཞི་པོ་རྣམས་བསྒྲུབ་པར་བྱའོ། །ཞེས་པའི་དོན་ནོ། །བསྒྲུབ་བྱ་བཞི་པོ་དེ་རྣམས་གང་ཞེ་ན། རབ་མཆོག་ཅེས་བྱ་བ་ལ་སོགས་པ་གསུངས་ཏེ། རབ་མཆོག་གི་དོན་ནི་མཆོག་ཏུ་བྱུང་བ་སེམས་རྣམ་པར་དབེན་
པའི་མཚན་ཉིད་དེ། གང་ལས་མཆོག་ཏུ་བྱུང་ན་རྡོ་རྗེ་བཟླས་པའི་རིམ་པ་བས་ལྷག་པའི་ཕྱིར་རོ། །དངོས་གྲུབ་ཅེས་བྱ་བ་ནི་རིམ་པ་གསུམ་པ་བདག་ལ་བྱིན་གྱིས་བརླབ་པའི་མཚན་ཉིད་ཅན་ཕྱག་རྒྱ་ཆེན་པོ་སྒྱུ་མའི་སྐུའོ། །ཡིད་དགའ་བར་བྱེད་པས་ན་ཡིད་དགའ་བ་སྟེ་༼ཞེས་པ་ནི་
འདི་ཡིད་དགའ་བྱེད་ཀྱི་བྱེད་པ་ཡིན་གྱི། དགའ་བའི་ལས་སུ་བྱ་བ་ལ་མི་བྱ་བའི་དོན་ནོ། །༼ཕྱག་རྒྱ་ཆེན་པོ་སྒྱུ་མའི་སྐུ་རྣམ་པར་དག་པ་ཡིན་པའི་ཕྱིར་རོ། །དག་པ་དེ་གང་ཞེ་ན། དོན་དམ་པའི་བདེན་པ་དང༌། ཡུལ་ཅན་གཉིས་རོ་གཅིག་ཏུ་ཞུགས་པའི་འོད་གསལ་བའོ། །མགུ་བ་ནི།

ཡིད་དུ་འོང་བས་སྟེ། དེ་ཡང་སྲིད་པ་སྟེ། དག་པའི་སྒྱུ་མའི་སྐུ་དང་སྤྲོས་པ་ཞི་བའི་མཚན་ཉིད་དེ། ངོ་བོ་ཉིད་འོད་གསལ་གྱི་ཡེ་ཤེས་དང་རོ་གཅིག་པའི་ཟུང་འཇུག་རྡོ་རྗེ་འཆང་ཆེན་པོའི་སྐུ་སྟེ། བཞི་པོ་དེ་བསྒྲུབ་པར་བྱའོ་ཞེས་འབྱུང་ངོ༌། །༼ཡིད་ནི་དགའ་ཞིང་ཞེས་བྱ་བ་ནི། ཡིད་
ཡང་དག་པར་དགའ་བར་གྱུར་པ་སྟེ་ཕྱག་རྒྱ་ཆེན་པོ་རྣམ་པར་དག་པར་བྱེད་པའི་ཕྱིར་རོ། །དེ་གང་ཡིན་ཞེ་ན། དོན་དམ་པའི་བདེན་པའོ། །མགུ་བ་ཡིས་ཞེས་བྱ་བ་ནི། སྲིད་པ་དང་ཞི་བ་རོ་གཅིག་པའི་མཚན་ཉིད་ཅན་ཡིད་དུ་འོང་བའི་རྡོ་རྗེ་
འཆང་ཆེན་པོའི་སྐུ་སྐྱེད་པར་གྱུར་པའོ། །དེ་གང་ཡིན་ཞེ་ན། དངོས་གྲུབ་ཅེས་བྱ་བ་ལ་སོགས་པ་གསུངས་ཏེ། དངོས་གྲུབ་ནི་བདག་ལ་བྱིན་གྱིས་བརླབ་པའི་མཚན་ཉིད་ཅན་ཕྱག་རྒྱ་ཆེན་པོའོ། །རབ་མཆོག་ནི་ཕུལ་དུ་བྱུང་བ་སྟེ། སེམས་
རྣམ་པར་དབེན་པའི་མཚན་ཉིད་ཅན་རྡོ་རྗེ་བཟླས་པས་རྟོགས་པར་གྱུར་པའི་ཕྱིར་རོ། །བསྒྲུབ་པར་བྱ་ཞེས་བྱ་བ་ནི་རྣལ་འབྱོར་པའི་རྒྱུད་ལ་འོག་ནས་བཤད་པའི་གནས་སྐབས་བཞི་པོ་རྫོགས་པར་བྱ་བ་སྟེ།། ༈ ངག་གིས་ཡིད་ལ་བསྐུལ་
བས་བསྒྲུབ་པར་བྱ་ཞེས་པའི་རྒྱུད་ཚིག་འདི་དག་གིས་ནི་རིམ་པ་ལྷག་མ་བཞི་རྡོ་རྗེ་བཟླས་པའི་ཕན་ཡོན་ཡིན་པར་གསུངས་པ་ཡིན་ནོ།། ༈ མདོར་བསྟན་པའི་ཚིག་རབ་མཆོག་ལ་སོགས་པ་བཞིའི་བཤད་པ་བསྟན་པའི་ཕྱིར། སེམས་
ལ་དམིགས་པ་ཞེས་བྱ་བ་ལ་སོགས་པ་གསུངས་ཏེ། སེམས་ལ་དམིགས་པ་ནི་རིམ་པ་གཉིས་པ་སེམས་དབེན་ཏེ། དེ་རིམ་པ་གཉིས་པར་འཇོག་པ་ནི། སྒྲོན་གསལ་གྱི་རིམ་ལྔ་དང༌། འཕགས་པའི་རིམ་ལྔའི་གྲངས་གཉིས་ཀ་ལྟར་ནའང་གཉིས་པའོ། །རིམ་

པ་དེས་ཇི་ལྟ་བ་བཞིན་དུ་ཡོངས་སུ་ཤེས་པ་ནི་སེམས་ལ་དམིགས་པའོ། །ཇི་ལྟ་བ་བཞིན་དུ་ཤེས་རྒྱུའི་དོན་དེ་ཤེས་པར་བྱས་པའི་ཡུལ་ནི་སེམས་ཀྱི་བདག་མེད་པའི་དེ་ཁོ་ན་ཉིད་གང་ཡིན་པ་སྟེ་དེ་ནི་སེམས་ཀྱི་
བདག་མེད་པ་ཡིན་ལ། དེ་ལ་དམིགས་པ་ལ་སེམས་ལ་དམིགས་པ་ཞེས་བྱའོ། །ངག་དང་ལུས་ཀྱང་ཞེས་བྱ་བ་ལ་སོགས་པ་ལ་སེམས་དབེན་གྱིས་སེམས་ཀྱི་དེ་ཁོ་ན་ཉིད་རྟོགས་པར་མ་ཟད་ངག་དང་ལུས་དག་ཀྱང་བདག་མེད་པར་རྣམ་པར་
བསྒོམ་པས། སེམས་སོ་སོར་༼འདིས་ནི་གླན་ལ་སོགས་པ་འགའ་ཞིག་སེམས་དབེན་གྱི་ཡེ་ཤེས་ཀྱིས་ཆོས་ཅན་སེམས་ལ་དམིགས་ཀྱི། སེམས་ཀྱི་ཆོས་ཉིད་ལ་དམིགས་པ་མ་ཡིན་ནོ་ཞེས་འདོད་པ་ཡང་བཀག་གོ། ༽རྟོགས་པ་སེམས་དབེན་བསྒྲུབ་
པ་སྟེ། རྫོགས་པར་བྱའོ་ཞེས་བྱ་བའི་དོན་ཏོ་ཏེ། སེམས་ལ་དམིགས་པ་ཞེས་པའི་རྐང་པ་གཉིས་པོ་འདིས་ནི་སྐུ་དང་གསུང་དང་ཐུགས་ཀྱི་མཚན་ཉིད་དེ་ངོ་བོ་གསུམ་དང་འོག་མ་གསུམ་རིམ་པ་བཞིན་དུ་སྦྱར་བའམ། ཡང་ན་སྐུ་ཐབས་དང་། གསུང་
ཤེས་རབ་ཅེས་སྦྱར་བའོ། །ཤེས་རབ་དང་ཐབས་དང་ཉེ་བར་ཐོབ་པ་གསུམ་སྟོན་པར་གྱུར་པ་ཡིན་ནོ། །སེམས་དབེན་རྫོགས་པའི་རྗེས་དེ་ནས་ཅི་ཞིག་བྱ་ཞེ་ན། ནམ་མཁའ་ཞེས་བྱ་བ་ལ་སོགས་པ་གསུངས་ཏེ། ནམ་མཁའ་བཞིན་དུ་
མཉམ་པ་ཞེས་པའི་ནམ་མཁའ་ནི་དོན་དམ་པའི་བདེན་པ་སྟེ། དེ་ཇི་འདྲ་བ་དེ་བཞིན་དུ་མཉམ་པ་སྟེ། རོ་གཅིག་ཏུ་ཞུགས་པའི་འོད་གསལ་གྱི་ཡེ་ཤེས་སོ། །འོད་གསལ་དེ་བསྐྱེད་པའི་གནས་ཡིན་པས་ན་གནས་ཏེ། སྒྱུ་མའི་ལུས་རྡོ་རྗེ་འཛིན་པ་གང་

ཡིན་པ་དེ་བསྒྲུབ་པར་བྱ་བ་སྟེ། བསྐྱེད་པར་བྱའོ། །ཇི་ལྟར་བསྐྱེད་པར་བྱ་སྙམ་ན། སྦྱོར་བ་རྣམ་པ་གསུམ་ནི་རྣམ་པ་གསུམ་སྦྱོར་བ་སྟེ། ཡིད་ཀྱི་རང་བཞིན་གྱི་ལྷའི་གཟུགས་སུ་བྱས་པའོ། །སྦྱོར་ཚུལ་ནི། སྒྱུ་ལུས་གང་དུ་སྣང་མཆེད་ཐོབ་པ་རྣམ་པ་གསུམ་པོ་སྔ་མ་ཕྱི་མ་ལ་
ཐིམ་པའི་ཚུལ་གྱིས་མཐར་གཅིག་ཏུ་གྱུར་པ་ལས་སྒྱུ་མའི་སྐུ་གཅིག་ཏུ་སྦྱོར་བ་དེ་ནིའོ། །གང་དུ་སྦྱོར་བ་གསུམ་པོ་གཅིག་ཏུ་གྱུར་པ་དེ་ནི་སྦྱོར་བ་རྣམ་གསུམ་སྟེ་ཡིད་ཀྱི་རང་བཞིན་གྱི་ལྷའི་གཟུགས་སོ། །ལུས་དང་ངག་དང་སེམས་དམིགས་ན། ངོ་བོ་
ཉིད་ནི་དམིགས་སུ་མེད་ཅེས་བྱ་བ་ལ། ལུས་དང་ངག་དང་སེམས་ཀྱི་དམིགས་པ་ཞེས་པའི་དོན་ནི་སེམས་དམིགས་ཀྱིས་ཡེ་ཤེས་གསུམ་ཉེ་བར་བརྟགས་པ་སྟེ། བསྐྱེད་ནས་གང་ཞིག་ཐོབ་པའི་ཀུན་རྫོབ་ཀྱི་བདེན་པའི་ངོ་བོ་ཉིད་དེ་སྒྱུ་མའི་
སྐུའོ། སྐུ་དེ་ནི་དམིགས་སུ་མེད་དེ་ཞེས་པ་ནི་སྐུ་དེའི་ཕུང་ཁམས་སོགས་ཐམས་ཅད་ཀྱང་བསམ་གཏན་གཉིས་ཀྱིས་དོན་དམ་པའི་བདེན་པ་འོད་གསལ་ཉིད་དུ་རྟོགས་པ་སྟེ། སོན་པར་བྱས་པས་སོ། །ལུས་དང་ཞེས་པའི་རྐང་པ་གཉིས་པོ་འདིས་ནི་འོད་
གསལ་མངོན་པར་བྱང་ཆུབ་པའི་རིམ་པ་གསལ་བར་བྱེད་དོ།། ༈ སྔགས་ཀྱི་ལམ་འདིར་ཁ་ཅིག་འདི་སྙམ་དུ་ཡེ་ཤེས་ཀྱི་རང་བཞིན་གྱི་སྒྱུ་མའི་སྐུ་ལ་གནས་པ་མི་དམིགས་པ་སྟེ། མ་རྙེད་ཀྱང་། གལ་ཏེ་རྟོག་པའི་རྣལ་འབྱོར་
བསྐྱེད་རིམ་གྱིས་སྔགས་ཀྱི་ལྷའི་སྐུར་གནས་པ་དམིགས་པ་སྟེ། རྙེད་པར་འགྱུར་བས། མཐའི་གཟུགས་སྐུ་སྒྲུབ་པ་ལ་ཡེ་ཤེས་ཀྱི་སྐུ་མི་དགོས་སོ་སྙམ་དུ་རོ་ཞེས་རྟོག་པར་གྱུར་ན་ལོག་རྟོག་དེ་བཟློག་པའི་ཕྱིར། སྔགས་ཀྱི་ལུས་སུ་སྦྱོར་བ་ལ་

ཞེས་བྱ་བ་ལ་སོགས་པ་གསུངས་ཏེ། སྔགས་ནི་ལྷ་སྐྱེད་པའི་ས་བོན་ཨོཾ་ལ་སོགས་པའི་ཡི་གེ་རྣམས་སོ་འོ། །ས་བོན་དེས་ལུས་སུ་སྟེ། སྐུར་བྱས་པ་སྟེ། བསྐྱེད་པ་གང་ཡིན་པ་དེ་ནི་སྔགས་ཀྱི་སྐུ་འམ་སྔགས་
ཀྱི་ལུས་ཏེ། ༼ཞེས་པའོ། །སྔར་སྤྱིའི་མཚམས་སྦྱོར་དུ་རྫོགས་རིམ་དང་བྲལ་བས་བྱང་ཆུབ་མྱུར་དུ་མི་འཐོབ་ཅེས་བསྟན་པའི་ཕྱིར་ཞེས་པ་ནི། སྔགས་ཀྱི་ལུས་སུ་ཞེས་པའི་རྐང་པ་གཉིས་པོ་འདི་ཡིན་ལ། འདི་ཡི་དོགས་པའི་རྒྱུ་ཚང་བར་བཀོད་ནས། དོགས་པ་ལེགས་པར་གཅོད་པ་
ཞིག་དགོས་པ་ནི། མཐའ་གཅོད་དུ་འཆད་པར་འགྱུར་རོ། །༽བསྐྱེད་པའི་རིམ་པ་གང་གི་སྦྱོར་བ་རྡོ་རྗེ་བཞི་རྒྱས་པ་བསྙེན་སྒྲུབ་བཞི་པོ་ཡན་ལག་དང་བཅས་པ་དེས་ནི་བྱང་ཆུབ་པ་མེད་པ་སྟེ་སངས་རྒྱས་པ་ཉིད་མེད་དོ། །གང་གི་ཕྱིར་ཞེ་ན། སྔགས་ཀྱི་
ཡི་གེ་ཇི་སྲིད་ཡོད་པ་དེ་སྲིད་ཚོགས་པ་ལས་སྐྱེས་པ་ཡིན་ཏེ། ཇི་སྲིད་དེ་གང་རྟོག་པས་སྔགས་ཀྱི་ཡི་གེ་རེ་རེ་བ་དང༌། ཚོགས་པ་ལས་སྐྱེས་པ་སྟེ། བསྐྱེད་པ་ཡོད་པ་ཡིན་པ་དེ་སྲིད་དེ། དེ་ནི་རིང་པོར་མི་ཐོགས་པར་སྐྱེས་ནས་རྒྱུན་འཇིག་པར་འགྱུར་བས། ཁྱབ་པས་
ན། ནམ་མཁའ་དང་མཉམ་པ་སྟེ། འདྲ་བར་དངོས་མེད་དུ་འགྱུར་ན་བསྐྱེད་རིམ་སྒོམ་པ་གཅིག་པུ་དེས་སངས་རྒྱས་ཀྱི་ལུས་ཏེ། གཟུགས་ཀྱི་སྐུ་འཁོར་བ་ཇི་སྲིད་བར་གནས་པ་སྐྱེད་པར་ལྟ་ག་ལ་འགྱུར་ཏེ། མི་འགྱུར་བའི་ཕྱིར་རོ། །བསྒོམ་པའང་མེད་ཅེས་བྱ་བ་
ནི། རང་ལྷར་གསལ་ཞིང་ཤིན་ཏུ་བརྟན་པ་དེ་བསྒོམ་བཞིན་པ་ཉིད་ནའང་རང་ལྷ་དེའི་སྐུར་དོན་ལ་སོང་བ་མེད་པས་དོན་ལ་ལྷའི་སྐུར་སོང་བ་དེ་སྒོམ་པ་ཡང་མེད་དོ།། ༈ དེ་ལྟར་བསྐྱེད་རིམ་པའི་ཆོས་ཀྱི་སྐུ་དང་ལོངས་སྤྱོད་རྫོགས་པའི་སྐུ་དང༌

ལ་སོགས་པས་བསྡུས་པ་སྤྲུལ་སྐུ་རྣམས་ཀྱང་སྤངས་པ་སྟེ། དེ་རྣམས་ལས་འདས་པའི་ལམ་གྱིས་གོང་དུ་བགྲོད་དགོས་པ་ཡིན་པའི་ཕྱིར་ན། སྐུ་གཉིས་མཉམ་པར་ཏེ། འབྲལ་མེད་དུ་བྱུང་ཞིང་སྲིད་ཞི་ལ་མི་གནས་པའི་མཚན་ཉིད་ཅན་མི་སློབ་པའི་ཟུང་འཇུག་རྡོ་
རྗེ་འཆང་ཆེན་པོའི་གོ་འཕང་སྒྲུབ་བྱེད་ཀྱི་གཙོ་བོ་སློབ་པའི་ཟུང་འཇུག་བསྟན་པར་བྱ་བའི་ཕྱིར། སྐུ་གསུང་ཐུགས་ཀྱི་ཞེས་བྱ་བ་ལ་སོགས་པ་གསུངས་ཏེ། སྐུ་དང་གསུང་དང་ཐུགས་ཀྱི་མཚན་ཉིད་ནི། སྔགས་ལ་དམིགས་པ་ངག་དབེན་དང་ལ་སོགས་
པས་བསྡུས་པ་ལུས་དབེན་ནོ། །དེའི་རིམ་གྱིས་ཞེས་པ་ནི། དེ་གཉིས་རིམ་པ་བཞིན་དུ་བསྐྱེད་པའི་ལམ་གྱིས། སྐུ་དང་གསུང་དང་ཐུགས་སྒྲུབ་པ་པོ་གང་གིས་བརྟགས་པ་དེ་ནི་སྐུ་དང་གསུང་དང་ཐུགས་ཀྱི་མཚན་ཉིད་དེ་སེམས་དབེན་གྱི་སྟོང་པ་ཉིད་གསུམ་གྱི་ཡེ་
ཤེས་གསུམ་མོ། །འདི་ནི་ཞེས་བྱ་བ་ནི་སྔར་སེམས་དབེན་གྱི་སྐབས་སུ་བཤད་མ་ཐག་པའོ། །རྣམ་པར་དཔྱད་ནས་ཞེས་བྱ་བ་ནི་ཡོངས་སུ་ཤེས་པའོ། །མདོར་ན་སྟེ། བསྡུས་ན་ཞེས་བྱ་བའི་དོན་ནི་སེམས་དབེན་གྱི་སྟོང་པ་གསུམ་ལས་ཀུན་རྫོབ་ཀྱི་
བདེན་པ་སྒྱུ་མའི་སྐུ་བསྐྱེད་པ་ཉིད་ཀྱིས་ཏེ། རྟེན་དེས་འོད་གསལ་དུ་ཞུགས་ནས། དེ་དང་གཅིག་ཏུ་བྱས་པས་སོ། །སྔགས་ཀྱིས་བརྟགས་པའི་༼ཞེས་པ་ཡང་སྔགས་ལ་དམིགས་པ་ལ་སོགས་པའི་རིམ་གྱིས་ཞེས་པ་དང་སྦྱར་རོ། །༽ཏིང་ངེ་འཛིན། །བྱང་ཆུབ་
སྦྱོར་བ་བསྒོམ་པར་བྱ་ཞེས་བྱ་བ་ལ། སྔགས་ནི་དོན་གྱི་འོད་གསལ་དུ་ཞུགས་པའི་ཡེ་ཤེས་ཀྱི་བཞོན་པར་གྱུར་པའི་རླུང་འོད་ཟེར་ལྔའོ། །དེ་འདྲ་བའི་རླུང་དང་ཡེ་ཤེས་དེ་རྣམས་ཀྱིས་བརྟགས་པ་ནི་བློས་བརྟགས་པ་མ་ཡིན་གྱི་དོན་ལ་དག་པའི་སྒྱུ་མའི་སྐུར་བསྐྱེད་པའོ། །

ཏིང་ངེ་འཛིན་ནི་རྡོ་རྗེ་ལྟ་བུའི་ཏིང་ངེ་འཛིན་ཏེ། ཟུང་འཇུག་གོ་ཏོ། །བྱང་ཆུབ་ནི་དོན་དམ་པའི་བདེན་པ་འོད་གསལ་ལོ་འོ། །དེ་དང་དག་པའི་སྒྱུ་མའི་སྐུ་དེ་མ་ཐག་ཏུ་བཤད་པ་གཉིས་རོ་གཅིག་ཏུ་སྦྱོར་བ་གང་ཡིན་པ་དེ་ནི་བྱང་ཆུབ་སྦྱོར་བའོ། །བསྒོམ་པར་བྱ་ཞེས་བྱ་བ་ནི་ཟུང་
འཇུག་ལ་བསླབ་པར་བྱའོ་ཞེས་པ་སྟེ། སྐུ་གསུང་ཐུགས་ཞེས་སོགས་རྐང་པ་བཞི་པོ་འདིས་ནི་ཟུང་དུ་སྦྱོར་བའི་རིམ་པ་སྟོན་པ་ཡིན་ཏེ། དགོངས་པས་བཤད་པའོ།། ༈ ད་ནི་ལེའུ་གསུམ་པ་ལས་སྣའི་རྩེ་མོར་ཡུངས་ཀར་ཙམ་གྱི་ཕྲ་མོ་སྒོམ་པར་གསུངས་པའི་ཕྲ་མོའི་རྣལ་
འབྱོར་དེ་ཉིད་སླར་ཡང་སྔར་བསྟན་པ་ཙམ་ཞིག་འཆད་དམ་སྙམ་ན་དེ་ནི་མ་ཡིན་ཏེ། རྣམ་པར་ཤེས་པ་སྟེ། ཡེ་ཤེས་ཀྱི་དེ་ཁོ་ན་ཉིད་དང་རླུང་གི་དེ་ཁོ་ན་ཉིད་སྔགས་དང་བཅས་པར་འཆད་པས་སོ། །བསྟན་པའི་ཕྱིར། དེ་ནས་ཞེས་བྱ་ལ་སོགས་པ་གསུངས་ཏེ། དེ་ནས་ཞེས་བྱ་བའི་སྒྲ་ནི་
རྫོགས་པའི་རིམ་པའི་རིམ་པ་དྲུག་བསྟན་པའི་འོག་ཏུའོ། །ཚོགས་གཉིས་རྫོགས་པའི་དཔལ་དང་ལྡན་པས་ན་དཔལ་ལྡན་ནོ། །རྡོ་རྗེ་འཛིན་ཞེས་བྱ་བ་ནི། ཕྱག་མཚན་གྱི་རྡོ་རྗེ་རྩེ་ལྔ་པ་ཕྱག་ཏུ་འཆང་བར་མཛད་པས་ན་རྡོ་རྗེ་འཛིན་པ་སྟེ། ཡི་གེའི་དོན་ཏོ། །མེ་ལོང་ལྟ་བུ་ལ་སོགས་
པའི་ཡེ་ཤེས་ལྔ་པོ་ཡེ་ཤེས་དེའི་རང་བཞིན་གྱིས་ཏེ། དེ་རང་གི་ངོ་བོ་ཉིད་དུ་འཆང་བར་མཛད་པས་ན་རྡོ་རྗེ་འཛིན་པ་སྟེ། སྤྱིའི་དོན་ཏོ། །ཡིད་ཀྱི་རང་བཞིན་གྱི་སྐུ་རིམ་པ་གསུམ་པའི་སྒྱུ་མའི་ལུས་རང་གི་ངོ་བོ་ཉིད་དུ་འཛིན་པར་མཛད་པས་ན་རྡོ་རྗེ་
འཛིན་པ་སྟེ་སྦས་པའོ། །རྡོ་རྗེ་ནི་ཟུང་འཇུག་གཉིས་སུ་མེད་པའི་ཡེ་ཤེས་ཟུང་འཇུག་ཏེ་དེའི་ངོ་བོ་ཉིད་ཀྱིས་ཏེ། དེ་རང་གི་ངོ་བོ་ཉིད་དུ་འཆང་བར་མཛད་པས་ན་རྡོ་རྗེ་འཛིན་པ་སྟེ། མཐར་ཐུག་པའོ། །དེ་བཞིན་གཤེགས་པ་ཀུན་ནི་སྤྱན་ལ་

སོགས་པའི་ལྷ་མོ་རྣམས་སོ་སྟེ། ལྷ་མོ་དེ་རྣམས་ཀྱིས་ཟག་མེད་ཀྱི་བདེ་བ་སྟེར་བའི་སྒོ་ནས་མཆོད་པས་ན་དེ་བཞིན་གཤེགས་པ་ཀུན་གྱིས་མཆོད་པའོ་དོ། །སངས་རྒྱས་ཀུན་ནི་རྣམ་པར་སྣང་མཛད་ལ་སོགས་པ་སྟེ། དེ་རྣམས་ཀྱི་ནང་ནས་
མཆོག་ཏུ་གྱུར་པ་དྲུག་པའོ། །ཀུན་མཁྱེན་པ་ནི་ཐུགས་རྡོ་རྗེ་སྟེ། དེས་བསྒོམ་པར་བྱ་བའི་མཆོག་འོག་ནས་བཤད་པ་རྣམས་བཀའ་སྩལ་ཅིང་གསུངས་པའོ།། ༈ ནམ་མཁའི་དབྱིངས་ཀྱི་དབུས་གནས་པར། །ཞེས་བྱ་བ་ནི། ༼
ཞེས་པ་ནི་རིགས་གསུམ་དུ་སྡུད་པ་ན་རྡོ་རྗེ་འཆང་ཐུགས་རྡོ་རྗེར་སྤྱོད་བསྡུས་ལས་གསུངས་པས་དེ་ཡང་དྲུག་པའོ། །༸ཞེས་པ་བཞིས་ཕྲ་མོ་སྒོམ་པའི་རྟེན་རིམ་པ་གཉིས་ཀྱི་ལྷའི་རྣལ་འབྱོར་སྔོན་དུ་བཏང་ནས་ཕྲ་མོ་སྒོམ་དགོས་པར་བསྟན་པས་དྲང་ངེས་གཉིས་ཀ་དང་སྦྱར་རོ། །
༼འོད་གསལ་བ་ལ་གནས་པའོ། །ཟླ་བའི་དཀྱིལ་འཁོར་ལ་ནི་ཟླ་བ་ལས་བྱང་ཆུབ་པ་དང༌། འོད་གསལ་ལས་ལུགས་ལྡོག་ཏུ་བྱུང་བའི་སྣང་བའི་ཚོགས་གཉིས་སོ། །བསྒོམ་པར་བྱ་ཞེས་བྱ་བ་ནི་དང་པོར་དང་པོའི་མགོན་པོ་དང་། ཟུང་༼
ཞེས་པ་ལ་ནི་ལྷག་མོས་འོད་གསལ་དུ་བསྡུས་པ་དང༌། སྒྱུ་ལུས་འོད་གསལ་དུ་དག་པ་གཉིས་སོ། །༽འཇུག་གི་ལོངས་སྤྱོད་རྫོགས་པའི་སྐུར་བསྐྱེད་པ་གཉིས་ཏེ། དེ་ནི་སངས་རྒྱས་ཀྱི་གཟུགས་སུ་རབ་ཏུ་སྒོམ་པའི་དོན་ཡང་ཡིན་ནོ་འོ། །སངས་རྒྱས་
གཟུགས་ནི་རབ་བསྒོམས་ནས་ཞེས་བྱ་བ་ནི། ལོངས་སྐུར་བསྐྱེད་པའི་ཕྱི་ནས་ཏེ། རྗེས་སུ་སྤྲུལ་སྐུར་བསྒྱུར་བ་གཉིས་ཡིན་ཏེ། ཟུང་འཇུག་གི་སྐབས་ཀྱི་རགས་པའི་ཕུང་པོ་ལ་སོགས་པར་རྗེས་སུ་གཞུག་པ་སྟེ་ཞུགས་པ་དང༌། དང་པོའི་མགོན་པོ་སྤྲུལ་སྐུ་རྡོར་

སེམས་སུ་བསྒྱུར་བའི་ཕུང་པོ་ལ་སོགས་པའི་ངོ་བོར་རྣམ་སྣང་སོགས་རྗེས་སུ་ཞུགས་པས་དེ་བཞིན་གཤེགས་པ་ཐམས་ཅད་ཀྱི་ཕྲ་རབ་ལས་བསྒྲུབས་པའི་སྤྲུལ་པའི་སྐུར། བདག་ཉིད་བསྐྱེད་ལ་འོག་ནས་བཤད་པའི་རིམ་
གྱིས་ཕྲ་མོའི་སྦྱོར་བ་སྟེ། རྣལ་འབྱོར་གཉིས་ཀུན་ཏུ་བརྩམ་པར་བྱའོ།། ༈ སྣ་ཡི་རྩེ་མོར་ཡུངས་ཀར་བསམ། །འགྲོ་དང་མི་འགྲོ་ཡུངས་ཀར་ལ། །ཡེ་ཤེས་གནས་ནི་ཉམས་དགའ་བ། །གསང་བའི་ཡེ་ཤེས་ཀྱིས་བརྟགས་
བསྒོམ། །ཞེས་བྱ་བའི་རྡོ་རྗེའི་མདོ་འདིས་ནི་ཐ་མལ་པའི་སེམས་ཅན་མངལ་དུ་སྐྱེ་བ་རྣམས་ཀྱི་སྐྱེ་བའི་རྒྱུད་དང་ལྟར་བརྟགས་པའི་ལྷར་དམིགས་པ་དང༌། རླུང་གི་དེ་ཁོ་ན་ཉིད་དང་། ཡེ་ཤེས་ཀྱི་དེ་ཁོ་ན་ཉིད་དང་། ཡོངས་སུ་དག་པའི་ལྷའི་
དེ་ཁོ་ན་ཉིད་དེ་དྲུག་སྟོན་ཏེ།། ༼པ་ཚབ་དང་ཆག་འགྱུར་ལས། སེམས་ཅན་རྣམས་ཀྱི་སྐྱེ་བ་དང༌། བརྟགས་པའི་ལྷར་དམིགས་པ་གཉིས་སོ་སོར་ཕྲལ་ཞིང་། སྔགས་ཀྱི་དེ་ཁོ་ན་ཉིད་དང་ཞེས་པ་བསྣན་ཏེ་དྲུག་བྱའོ།། ༈ དང་པོ་སྣའི་རྩེ་མོར་ཞེས་པ་བཞི་དྲང་དོན་དུ་
འཆད་པ་ལ། སེམས་ཅན་སྐྱེ་བའི་རྒྱུ་བསྟན་པ་ནི་ཕའི་ལུས་ཀྱི་སྟེང་སྟེ། སྟོད་ན་གནས་པའི་སྲོག་སྟེ། རླུང་གི་དང་རྩོལ་བ་སྟེ། བྱེད་པ་དང་དཀར་དམར་གཉིས་འདྲེས་པ་ཕོ་མོའི་དབང་པོ་གཉིས་འདུས་པ་ལས། ལུས་ཀྱི་ནང་གི་ཤེས་རབ་
སྟེ། དམར་ཆའི་མེ་འབར་བ་དང་ཐབས་ཀྱིས་ཏེ། སྤྱི་བོའི་དཀར་ཆ་གཉིས་སྙོམས་པར་༼ཆག་འགྱུར་ལས། སྲོག་གི་རྩོལ་བ་ཞེས་འབྱུང་བ་ལེགས་སོ། །༽འཇུག་པ་སྟེ། འབར་འཛག་གཉིས་འདྲེས་པའི་དགའ་བས་དྲངས་པ་སྟེ་བསྐྱོད་པས་ཡན་ལག་མ་

ལུས་པ་ལས་འདོད་ཆགས་ཆེན་པོའི་མེས་བཞུས་པར་གྱུར་ནས། བྱང་ཆུབ་ཀྱི་སེམས་ཀྱི་ཐིག་ལེའི་གཟུགས་སུ་པདྨའི་སྣ་ཡི་རྩེ་མོར་ལྟུང་བ་སྟེ། ལྷུང་བ་མའི་ཁྲག་དང་འདྲེས་པ་ནི་སེམས་ཅན་མངལ་དུ་སྐྱེ་བའི་རྒྱུའོ། །གསང་བའི་སྣ་རྩེའི་ཐིག་ལེ་འདི་ནི་སྲིད་པ་སྐྱེ་
བའི་རིམ་པ་ལྟར་སྒོམ་པའི་བསྐྱེད་རིམ་པ་རྣམས་ལ། དེ་བཞིན་གཤེགས་པ་རྣམས་ཀྱིས་སྣ་ཡི་རྩེ་མོར་ཡུངས་ཀར་བསམ། །ཞེས་ཡུངས་ཀར་གྱི་སྒྲས་མཚོན་པར་མཛད་དེ། གསང་བའི་སྣ་རྩེར་ཡུངས་ཀར་གྱི་སྒྲས་མཚོན་པའི་ཐིག་ལེ་སྒོམ་པ་འདི་
ཉིད་ནི་རྩ་རྒྱུད་དུ་མ་ཟད། འདུས་པའི་རྒྱུད་ཕྱི་མ་ལས་ཀྱང་གསུངས་ཏེ། ཡེ་ཤེས་ལྔ་ཡི་རང་བཞིན་གྱི་དབུགས། ནི་ཁྱབ་བྱེད་ཀྱི་རླུང་མེ་ལོང་ལྟ་བུའི་ཡེ་ཤེས་ཡིན་པ་ནས། སྲོག་འཛིན་གྱི་རླུང་ཆོས་དབྱིངས་ཡེ་ཤེས་ཡིན་པའི་བར་རོ། །ས་ནས་ནམ་མཁའི་བར་གྱི་
འབྱུང་བ་ལྔ་ཡི་ངོ་བོ་ཉིད་ནི། ཐུར་སེལ་སའི་ངོ་བོ་ཉིད་ཡིན་པ་སོགས་སོ། །པདྨའི་སྣ་རྩེར་༼ལེའུ་དྲུག་པའི་སྒྲོན་གསལ་དུ་རྒྱུད་ཕྱི་མ་དྲངས་པའི་འགྱུར་ཐམས་ཅད་དང༌། བཅུ་གཉིས་པའི་འགྲེལ་པར་དྲངས་པའི་འགྱུར་གསར་གཉིས་དང་། ཆག་གི་བསྒྱུར་བའི་རིམ་ལྔ་དང་།
སྤྱོད་བསྡུས་ལས། པདྨའི་སྣ་རྩེར་ཞེས་འབྱུང་ལ། ལེའུ་བཅུ་གཉིས་པའི་འགྲེལ་པའི་འགྱུར་རྙིང་གཉིས་དག་པ་དང་རྒྱུད་ཕྱི་མ་དང་རིམ་ལྔ་དང༌། སྤྱོད་བསྡུས་ལོ་ཆེན་གྱིས་བསྒྱུར་བ་ལ་པདྨ་ཞེས་པ་མེད་པས། རྒྱ་གར་གྱི་དཔེ་ལ་ཡོད་མེད་གཉིས་བྱུང་བར་གསལ་ཡང༌། སྤྱོད་བསྡུས་སུ་
དཀྱིལ་འཁོར་བཞིའི་རླུང་ལ་ཡི་གེ་གསུམ་གྱི་རྡོར་བཟླས་སྟེང་གི་སྣ་རྩེར་བྱེད་པ། ཡེ་ཤེས་ལྔའི་ཞེས་སོགས་རྐང་པ་དྲུག་གིས་གསལ་བར་བསྟན་པར་གསུངས་པས་པདྨ་མེད་པ་དག་གོ། ༽ཕྱུང་ནས་ནི། དེ་ལྟར་རླུང་དང་བྱང་སེམས་འདྲེས་པ་དེ་ཉིད་གོང་བུའི་གཟུགས་སུ་བྱས་

ནས་གསང་བའི་སྣ་རྩེར་ཐིག་ལེའི་གཟུགས་སུ་བརྟག་པ་སྟེ། བསྒོམ་པར་བྱའོ། །རྩ་རྒྱུད་ལས་རིན་ཆེན་ཁ་དོག་སྣ་ལྔ་པ། །ཞེས་གསུངས་པའི་དོན་ནི་སྲོག་གི་དང་རྩོལ་བ་ཞེས་བྱབ་རླུང་ཁ་དོག་ལྔ་པར་བཤད་དོ་
ཅེས་གསུངས་པས་སོ། །འགྲོ་དང་མི་འགྲོ་ཡུངས་ཀར་ལ། །ཞེས་བྱ་བ་ནི། ཡུངས་ཀར་ཏེ་ས་བོན་གྱི་ཐིག་ལེའི་དབུས་སུ་འགྲོ་བ་སྟེ་རྒྱུ་བ་བཅུད་དང་མི་འགྲོ་བ་སྟེ། མི་རྒྱུ་བའི་སྣོད་ཀྱི་འཇིག་རྟེན་རྣམས་བསམ་ཞིང་། གཞི་དུས་སུ་༼
སྦྱོར་བ་ཡན་ལག་དྲུག་གི་སྲོག་རྩོལ་གྱི་ཡན་ལག་སྟོན་པའི་རྐང་པ་དྲུག། འདིར་བསྐྱེད་རིམ་པའི་ཕྲ་མོ་སྒོམ་པ་ལ་དྲངས་པ་ནི་མཚན་ཉིད་མཚུངས་པའི་སྒོ་ནས་བསྟན་པ་ཡིན་པས་མི་འགལ་ལོ། །༽ཞེས་པ་ནི་བསྐྱེད་རིམ་པས་ཐིག་ལེ་ཕྲ་མོའི་དབུས་སུ་རྟེན་དང་བརྟེན་པའི་ལྷའི་འཁོར་ལོ་བསམ་
པའོ། །༽སྔར་བཤད་པའི་ཐིག་ལེ་དེ་ཉིད་ལས་འགྲོ་བ་རྣམས་སྐྱེ་བཞིན་པ་སྟེ། སྐྱེ་བར་ཤེས་པར་བྱ་སྟེ། བདུད་རྩི་ཞེས་པ་ནི་ས་བོན་ཐིག་ལེ་ཞེས་བྱ་བར་བཤད་དེ། ཐིག་ལེ་དེ་ལས་མངལ་སྐྱེས་ཀྱི་འགྲོ་བ་མཆོག་དམན་འབྲིང་གསུམ་
པོ་སྐྱེས། །ཞེས་རྡོ་རྗེ་བདུད་རྩིའི་རྒྱུད་དུ་གསུངས་པས་སོ། །ཡུངས་ཀར་འདི་ཉིད་ལ། སྟེ། འདི་ཉིད་ཀྱི་རྟོག་པའི་རྣལ་འབྱོར་ཕྲ་མོ་ལ་སློབ་པ་ན། །རྒྱུ་བ་ཕྲ་མོའི་བརྟེན་པའི་ལྷ་དང་མི་རྒྱུ་བ་དེའི་གཞལ་ཡས་ཁང་རྣམས་དྲུག་པ་རྡོ་རྗེ་སེམས་དཔར་བསམ་
མོ། །དེ་ལྟར་སྒོམ་པ་འདི་ཉིད་ཀྱི་ཁྱད་པར་ནི། ཟག་མེད་ཀྱི་ཡེ་ཤེས་སྐྱེ་བའི་གནས་འོག་སྒོའི་ཐིག་ལེ་ནི་ཉམས་དགའ་བ་སྟེ། དེ་ལ་དམིགས་ནས་བསྒོམས་པས་བདེ་ཆེན་འདྲེན་པས་སོ། །དེ་ཡང་རང་ལྷ་ཡབ་ཡུམ་དུ་གསལ་བའི་གསང་བའི་གནས་གཉིས་

ཡེ་ཤེས་ཏེ། ཡིད་ཀྱིས་སྙོམས་པར་ཞུགས་པར་བརྟགས་ནས་བསྒོམ་པ་ལས་བྱུང་བའི་ཐིག་ལེའོ། །ཞེས་བྱ་བ་སྟེ། དྲང་བའི་དོན་ཏོ།། ༈ སྣ་ཡི་རྩེ་མོར་ཡུངས་ཀར་བསམ་ཞེས་བྱ་བ་ལ་སོགས་པའི་རྐང་པ་བཞི་ལ་ངེས་དོན་རྫོགས་པའི་རིམ་པའི་བཤད་པ་
གསུངས་པ་ལ་བཞི་ལས་རླུང་གི་དེ་ཉིད་ནི། སྙིང་ག་དང༌། གསང་བའི་གནས་དང༌། ལྐོག་མ་དང༌། ལྟེ་བ་དང༌། ལུས་ཐམས་ཅད་ལ་གནས་པའི་རླུང་ལྔ་ནི། རིམ་པ་བཞིན་སྲོག་འཛིན་ཐུར་སེལ། གྱེན་རྒྱུ། མཉམ་གནས། ཁྱབ་བྱེད་ལྔ་ཡེ་ཤེས་ལྔའི་ངོ་བོའི་འོད་ཟེར་
ལྔ་པོ་སྲོག་གི་དང་རྩོལ་བར་གྱུར་ནས་སྣ་ཡི་རྩེ་མོ་སྟེ། སྟེང་གི་སྣ་ཡི་བུ་ག་ལས་དཀྱིལ་འཁོར་བཞིའི་རླུང་གི། དཀར་སེར་དམར་ལྗང་གུའི་ཁ་དོག་གིས་རང་གི་གནས་སོ་སོ་ནས་གོ་རིམ་བཞིན་དུ་ངེས་པར་འབྱུང་སྟེ། ཇི་སྐད་དུ་རྡོ་རྗེ་ཕྲེང་བ་ལས། རྩ་རྒྱུད་
ལས་སྣ་རྩེར་ཡུངས་ཀར་བསམ་པར་བྱ་ཞེས་བྱ་བའི་དོན་ནི། སྲོག་གི་དང་རྩོལ་བའི་༼ཁྱབ་བྱེད་འཆི་བའི་དུས་སུ་སྟེང་གི་སྣ་བུག་ལས་རྒྱུ་ཡང་ད་ལྟ་མི་རྒྱུ་བས་དཀྱིལ་འཁོར་བཞི་ཞེས་གསུངས་སོ། །༽རླུང་ལ་ཡིད་ཀྱིས་བརྟག་པའི་དོན་ནོ་འོ། །སྲོག་གི་
དང་རྩོལ་བ་ལ་ཡིད་གནས་པའི་སྲོག་གི་སྩོལ་བ་ནི། འོད་ཟེར་ཏེ། ཁ་དོག་ལྔ་པོ་སངས་རྒྱས་ཏེ། རིགས་ལྔའི་དངོས། །པོ་སྟེ་ངོ་བོར་བཤད་པའོ། །དེ་རྣམས་སྟེང་གི་སྣའི་བུ་ག་ལས་ངེས་པར་འབྱུང་བའི། ཚུལ་ནི། མཉམ་གནས་ཀྱིས་གཙོ་བོ་བྱས་ནས་
རྒྱུ་ན་སྣ་བུག་གཡོན་རྐྱང་དང་གྱེན་རྒྱུས་གཙོ་བོ་བྱེད་ན་གཡས་རྐྱང་དང་ཐུར་སེལ་གྱིས་གཙོ་བོ་བྱེད་ན་སྣ་བུག། གཉི་ག་ནས་དྲག་ཏུ་དང༌། །སྲོག་འཛིན་གྱིས་གཙོ་བོ་བྱེད་ན་དལ་བར་རྒྱུ་བ་ཞེས་བྱ་བ་རྣམ་པ་བཞིར་འགྱུར་ལ། དེ་རྣམས་རེ་རེའི་གནས་ཡུན་ནི་ནང་

གི་དུས་ནི་ཡིན་པར་བཤད་དོ། །རང་ཤུགས་ཀྱིས་བཟློ་བའི་སྔགས་ཡི་གེ་གསུམ་གྱི་གདངས་དང་དཀྱིལ་འཁོར་བཞི་ཡི་རླུང་གི་གདངས་དབྱེར་མི་ཕྱེད་པར་སྦྱོར་བ་ཡིས། །ཉིན་མཚན་རྣམ་པ་ཐམས་ཅད་དུ། །རྒྱུ་བ་ལ་ཐུན་
ཕྱེད་ཉེར་བཞིར་བྱས་པའི་ཐུན་རེ་རེའི་དུས་སུ་༼དེ་འདྲ་བའི་རླུང་བཞི་ལ་དམིགས་ནས་ཟློ་བ་ནི་སྣ་རྩེར་ཡུངས་ཀར་བསམ་པའི་བསམ་ལུགས་ཏེ་རླུང་གི་དེ་ཁོ་ན་ཉིད་དོ། །༽གནས་པར་བྱེད་པ་ན་རླུང་སྔགས་གཉིས་སྦྱར་ནས་ཟློ་བ་ནི་སྔགས་ཀྱི་དེ་ཉིད་དེ། འདི་ཡང་སྣ་
རྩེར་ཡུངས་ཀར་སེམས་པའོ་དེ། དེ་རྣམས་ཀྱི་རྒྱུ་བའི་རིམ་པ་ནི་འབྱུང་བའི་གོ་རིམ་ཇི་ལྟར་རིགས་པ་བཞིན་དུ་རྒྱུ་བས་། མཐའ་གཅིག་ཏུ་མ་ངེས་སོ་འོ། །ཞེས་གསུངས་པ་སྟེ། སྣ་ཡི་རྩེ་མོར་ཡུངས་ཀར་བསམ། །ཞེས་བྱ་བའི་རྡོ་རྗེའི་ཚིག་
གི་དོན་འདིས་རླུང་གི་དེ་ཁོ་ན་ཉིད་དང༌། སྔགས་ཀྱི་དེ་ཁོ་ན་ཉིད་སྟོན་པ་ཡིན་ནོ། །འགྲོ་དང་མི་འགྲོ་ཡུངས་ཀར་ལ། །ཞེས་བྱ་བའི་རྐང་པ་གཅིག་གིས་ཡེ་ཤེས་ཀྱི་དེ་ཁོ་ན་ཉིད་སྟོན་པ་ལ། འགྲོ་བ་ནི་རླུང་གི་བཞོན་པ་དང་མི་འགྲོ་བ་ཞེས་པ་ནི། དེ་ལ་བཞོན་པའི་
རྣམ་པར་ཤེས་པ་གསུམ་པོ་བྱང་ཆུབ་པ་སྟེ། སྟོང་པ་ཉིད་ཀྱི་བདག་ཉིད་ཅན་གྱི་སེམས་སོ། །ཡུངས་ཀར་ནི་ཁམས་ཕྲ་བ་སྟེ་རླུང་རྟེན་དང་ཡེ་ཤེས་གསུམ་པོ་བརྟེན་པར་གྱུར་པར་བསམ་ཞིང་རྣམ་པར་ཤེས་པར་བྱ་བ་སྟེ། བསྒོམ་པར་བྱའོ། །ཡེ་
ཤེས་ཀྱི་དེ་ཁོ་ན་ཉིད་དུ་བསྒོམ་པར་བྱའོ། །ཡེ་ཤེས་གནས་ནི་ཉམས་དགའ་བ། །གསང་བའི་ཡེ་ཤེས་ཀྱིས་བརྟགས་བསྒོམ། །ཞེས་བྱ་བ་ལ། རླུང་དང་རྣམ་པར་༼འདིར་འགྱུར་གསར་གཉིས་ལས། ཡེ་ཤེས་ཀྱི་དེ་ཁོ་ན་ཉིད་དོ་ཞེས་འབྱུང་བ་ལེགས་སོ། །

༽ཤེས་པ་ལས་སྒྲུབ་པའི་སྐུ་ཞེས་མིང་དུ་བཏགས་པའི་དག་པའི་ཡེ་ཤེས་ཀྱི་སྐུ་ནི། དེའི་ཐུགས་ཀྱི་རྟེན་ཡིན་པས་ཡེ་ཤེས་ཀྱི་གནས་སོ། །འཇའ་ཚོན་ལྟར་དཀར་པོ་ལ་སོགས་པའི་འོད་ཟེར་རྣམས་དང་ལྡན་པས་ན། ཉམས་དགའ་བའོ། །རྟོག་
པའི་རྣལ་འབྱོར་པ་རྣམས་ཀྱི་ཡུལ་མ་ཡིན་པའི་ཕྱིར། གསང་བའོ། །འོད་གསལ་བའི་ཡེ་ཤེས་ལས་བྱུང་བས་ན། ཡེ་ཤེས་ཀྱིས་བརྟགས་པ་སྟེ། བསྐྱེད་པའོ། །ཟུང་འཇུག་གི་སྐུ་འདིའི་དོན་ནི་གསང་འདུས་ལྟ་བུར་མ་ཟད་ཐེག་པ་ཆེན་པོའི་མདོ་
སྡེ་ལས་ཀྱང་དངོས་སུའམ་སྙམ་ན་ཟུང་འཇུག་གི་སྐུ་འདི་ལ་དགོངས་པའི་གཞིར་བྱས་ནས་བཤད་པས་ཏེ། སྒྲ་གཞན་གྱིས་སྟོན་གྱི་དངོས་སུ་མ་ཡིན་ནོ། །སྟོན་ཏེ། སྐྲ་ཙམ་ཁྱོན་གཅིག་ལ་ཡང་སངས་རྒྱས་ནི། །རྣམ་མང་གངྒཱའི་ཀླུང་གི་བྱེ་སྙེད་བཞུགས། །
ཞེས་བྱ་བ་དང༌། རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག། ཅེས་བྱ་བ་གསུངས་པས། ཡེ་ཤེས་གནས་ནི་ཞེས་པ་རྐང་པ་གཉིས་ཀྱིས་ཡོངས་སུ་དག་པའི་ལྷའི་དེ་ཁོ་ན་ཉིད་སྟོན་པ་
ཡིན་ཏེ། ངེས་པའི་དོན་ཏོ།། ༈ ༼སྐྲ་གཅིག་ཙམ་དང་རྡུལ་གཅིག་ཙམ་གྱི་ཁྱོན་ལ་ཡང༌། །གང་གཱའི་བྱེ་མ་སྙེད་ཀྱི་སངས་རྒྱས་བཞུགས། །ཞེས་བྱ་བ་གསུངས་པས། འདི་འདྲ་བའི་གོ་ས་གཅིག་མནན་པས། གཞན་བཞུགས་པ་ལ་གོ་མི་འགེགས་པ་ནི་དེ་ཐམས་ཅད་ཀྱང་ཟུང་འཇུག་གི་
སྐུ་བརྙེས་པའི་དབང་གིས་ཡིན་ནོ། །༽ད་ནི་སྔགས་ཡི་གེ་གསུམ་གྱི་གདངས་དང་རླུང་བཞིའི་རང་གདངས་མཉམ་པར་ཏེ། མི་ཕྱེད་པར་སྦྱོར་བ་ལས། དཀྱིལ་འཁོར་བཞིའི་རླུང་འབྱུང་བའི་ཚེ། འོད་དཔག་མེད་སོགས་རིགས་ཀྱི་དབྱེ་བ་

བཞིས་ཕྱེ་བའི་ཡན་ལག་སྟེ། རླུང་གི་ཆ་ཤས་སོ་སོར་ཕྱེ་བའི་བཟླས་པ་བསྟན་པའི་ཕྱིར། ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པ་གསུངས་ཏེ། ནམ་མཁའི་དབྱིངས་ནི་སྐབས་འདིར་མི་ཤིགས་པ་སྔགས་ཀྱི་ཐིག་ལེའོ། །
མི་ཤིགས་པ་དེའི་དབུས་ན་གནས་པ་ནི་མི་ཤིགས་པ་དེ་ལས་བྱུང་བའོ། །ཉི་མའི་དཀྱིལ་འཁོར་ནི་མེའི་དཀྱིལ་འཁོར་གྱེན་རྒྱུ་སྟེ་ཏེ། རང་དབང་གི་འོད་ཟེར་ཏེ། ཁ་དོག་ནི་དམར་པོའི་ངོ་བོ་ཉིད་སྣ་བུག་གཡས་ལས་བྱུང་བའི་འོད་ཀྱི་ཚོགས་༼
མེའི་དཀྱིལ་འཁོར་གྱེན་རྒྱུ་འབྱུང་བར་བསྒོམས་ནས་རྡོར་བཟླས་བྱེད་པ་ཡིན་ཏེ། འདི་ནི་རླུང་གཞན་གྱི་རྡོར་བཟླས་ལ་ཡང་སྦྱར་རོ། །༼སོ། །བསྒོམ་པ་ནི་རླུང་དེ་རྒྱུ་བའི་ཚེ། སྔར་ལྟར་འབྱུང་བ་ཤེས་པར་བྱས་ནས་སྒོམ་པ་སྟེ། གཞན་གསུམ་ལའང་དེ་ལྟར་རོ་འོ། །སྒོམ་ཚུལ་ཇི་ལྟར་
བྱ་སྙམ་ན། སངས་རྒྱས་སྐུ་ཡི་གནས་བསྒོམས་ཏེ། །ཞེས་བྱ་བ་ལ། སངས་རྒྱས་ནི་རྣམ་པར་སྣང་མཛད་དོ། །སྐུ་ནི་འོད་དཔག་ཏུ་མེད་པའོ། །དེ་དག་གི་སྟེ། དེ་གཉིས་ཀྱི་གནས་ནི་རིམ་པ་བཞིན་དུ་ཡི་གེ་ཨོཾ་དང་ཨཱཿསྟེ། དེ་གཉིས་ཀྱི་གདངས་རིམ་
པ་བཞིན་དུ་རླུང་ནང་དུ་འཇུག་པ་དང༌། རླུང་ནང་དུ་གནས་པར་ཏེ། གནས་པའི་གདངས་སུ་སྦྱར་ཏེ། བསྒོམ་ཞིང་ཞེས་པ་ནི། ཡིད་ཀྱིས་ཉེ་བར་མཚོན་པར་བྱའོ། །ཡི་གེ་ཨོཾ་དང་ཨཱཿདེ་དག་གི་སྟེང་དུ་སྟེ། བར་མ་ཆད་པར། མི་བསྐྱོད་པའི་། གནས་ཏེ་
ཡི་གེ་ཧཱུཾ་རླུང་ཕྱིར་ལྡང་བའི་བདག་ཉིད་ཅན་དགོད་ཅིང་སྟེ། ཡིད་ཀྱིས་ཡོངས་སུ་བརྟག་པར་བྱའོ། །སྔར་བཤད་པ་འདི་ནི་འོད་དཔག་ཏུ་མེད་པ་གྱེན་རྒྱུའི་རླུང་གི་རྡོ་རྗེ་བཟླས་པའོ།། ༈ གསལ་བའི་དཀྱིལ་འཁོར་ནི་ཆུའི་དཀྱིལ་འཁོར་སྲོག་འཛིན་

ཏེ་རྒྱུ་བ་དལ་བའི་ངོ་བོ་ཉིད་དོ། །སྤྱན་གྱི་ཚུལ་དང་སྦྱོར་བ་ནི་སྤྱན་མ་དེ་སྐུ་མདོག་དཀར་ཞིང་འགྲོས་དལ་བ་བཞིན་དུ། སྲོག་འཛིན་གྱི་རླུང་ཡང་ཁ་དོག་དཀར་ཞིང་རྒྱུ་བ་དལ་བར་མཚོན་པའོ། །རྡོ་རྗེ་པདྨོ་རྣམ་པར་བསྒོམ། །ཞེས་བྱ་བ་ལ། དེ་ནས་ཏེ་རླུང་ནང་དུ་འཇུག་པའི་ཚེ་
ཡི་གེ་ཨོཾ་ཡོངས་སུ་གྱུར་པ་སྟེ། འདས་པའི་རྗེས་ལ་རླུང་ནང་དུ་གནས་པའི་ཚེ་པདྨ་སྟེ་ཡི་གེ་ཨཱཿསྟེ། དེ་ཡོངས་སུ་གྱུར་པ་འདས་པ་དང༌། ༼པ་ཚབ་ཀྱི་འགྱུར་ལས། དེ་ནས་པདྨ་རྡོ་རྗེ་བསྒོམ། །ཞེས་འབྱུང་བ་དག་གོ། ༽རླུང་ཕྱིར་ལྡང་བའི་ཚེ་རྡོ་རྗེ་སྟེ་ཡི་གེ་
ཧཱུྃ་རླུང་ཕྱིར་ལྡང་བ་རབ་ཏུ་བརྗོད་པར་བྱ་བ་སྟེ། འདི་ནི་རྡོ་རྗེ་མི་བསྐྱོད་པའི་རིགས་སྲོག་འཛིན་གྱི་རྡོ་རྗེའི་བཟླས་པའོ།། ༈ རིན་ཆེན་དཀྱིལ་འཁོར་ནི་རིན་ཆེན་འབྱུང་ལྡན་གྱི་དབང་ཆེན་གྱི་དཀྱིལ་འཁོར་ཐུར་སེལ་ཏེ། སྣ་བུག་གཉི་ག་ནས་རྒྱུ་བ་ཁ་
དོག་སེར་པོའོ། །མཆོག་གི་སྦྱོར་བ་ནན་ཏན་གྱིས། །དེ་ཡི་སྟེང་དུ་ཡོངས་སུ་བསྒོམ། །ཞེས་བྱ་བ་ནི། སའི་དཀྱིལ་འཁོར་ཐུར་སེལ་གྱི་རླུང་རྒྱུ་བ་དེ་ཡི་སྟེང་དུ་མཆོག་གི་སྦྱོར་བ་སྟེ་ཡི་གེ་གསུམ་གྱི་ཕྱིར། སྤྲོ་བ་ཧཱུཾ་ཡིག་དང་བསྡུ་བ་སྟེ། ནང་དུ་འཇུག་པ་
ཨོཾ་ཡིག་དང་གནས་པའི་བདག་ཉིད་ཅན་ཨཱཿཡིག་དང་སྦྱར་བ་ནན་ཏན་གྱིས་རྩེ་གཅིག་ཏུ་བསྒོམ་ཞིང་ཤེས་པར་བྱ་སྟེ། འདི་ནི་རིན་པོ་ཆེའི་རིགས་ཀྱི་ངོ་བོ་ཉིད་ཐུར་སེལ་གྱི་རྡོ་རྗེའི་བཟླས་པའོ།། ༈ ནམ་མཁའི་དབྱིངས་ཀྱི་དབུས་གནས་པར། །འོད་ཀྱི་དཀྱིལ་
འཁོར་བསྒོམ་པར་བྱ། །ཞེས་བྱ་བ་ལ་སྙིང་གའི་དྷཱུ་ཏཱིའི་ནང་གི་མི་ཤིགས་པ་ལས་བྱུང་བའི་འོད་ཀྱི་དཀྱིལ་འཁོར་ནི་རླུང་གི་དཀྱིལ་འཁོར་མཉམ་གནས་ཏེ། ཁ་དོག་ནག་པོ་སྣ་བུག་གཡོན་ནས་འབྱུང་བའོ། །མཉམ་གནས་ཀྱི་རླུང་རྒྱུ་བ། དེ་ཡི་སྟེང་དུ་སངས་

རྒྱས་ཀྱི་སྟེ། མི་བསྐྱོད་པའི་ཚུལ་ཏེ་གནས་ཡི་གེ་ཧཱུཾ་ཞི་བ་སྟེ་ཐུང་ངུ་འཇུག་པ་ཨོཾ་དང༌། གནས་པཨཱཿའི་རྗེས་ལ་སྤྲོ་ཞིང་འབྱིན་པ་འདི་ནི་དོན་ཡོད་པར་གྲུབ་པའི་རིགས་མཉམ་གནས་ཀྱི་རླུང་གི་རྡོ་རྗེའི་བཟླས་པའོ།། 
༈ འོ་ན་སྣ་བུག་རེ་རེ་བ་གཉིས་ལ་གྱེན་རྒྱུ་༼རྡོ་རྗེ་ཕྲེང་བར་ཐུགས་ཀྱི་ཧཱུཾ་རིང་པོར་ཡང་བཤད་པས་རིང་ཐུང་གཉིས་ཀ་རུང་ངོ༌།། ༸དཀྱིལ་འཁོར་བཞིའི་རླུང་ལ་རྡོར་བཟླས་བྱེད་པའི་ཚེ། མགྲིན་པ་སོགས་གནས་བཞི་སོ་སོ་ནས་བྱེད་པ་མིན་གྱི། སྙིང་གའི་མི་ཤིགས་པ་ལས་ལྡང་འཇུག་གནས་གསུམ་
བྱེད་པ་འདི་ལེའུ་གསུམ་པ་དང༌། དྲུག་པ་རྩ་འགྲེལ་སོགས་ཀྱི་དགོངས་པ་ཡིན་ཞིང༌། དེ་ཉིད་རྡོར་བཟླས་ཀྱི་གནད་དམ་པ་ཡིན་ཡང༌། འདིའི་མན་ངག་ཏུ་མ་ཐོན་པར་སྣང་བས་ལེགས་པར་ངེས་པ་ཐོབ་པར་བྱའོ། །༼དང་མཉམ་གནས་གཉིས་དང༌། སྣ་བུག་མཉམ་རྒྱུ་ལ་སྲོག་འཛིན་དང་ཐུར་སེལ་
གཉིས་རྒྱུ་བར་བཤད་པའི་རླུང་བཞིའི་རྒྱུ་ཚུལ་དེ་དེ་ཁོ་ནར་ངེས་སམ་སྙམ་ན། དེ་ནི་མ་ཡིན་ཏེ། འཁོར་ཡང་ཁྱད་པར་དག་ཏུ་སྤྲོ་ཞེས་བྱ་བ་ནི། དེ་ནས་དཀྱིལ་འཁོར་བཞི་པོ་རེ་རེས་གཙོ་བོ་བྱས་པའི་དཀྱིལ་འཁོར་གཞན་གྱི་རབ་ཏུ་འཇུག་པ་ལ་སྤྱོད་པ་ན་རང་མ་གཏོགས་
པ་དཀྱིལ་འཁོར་གཞན་གསུམ་པོ་འཁོར་དུ་གྱུར་པས་གཙོ་བོ་གང་ཡིན་པ་དེའི་ནང་དུ་ཆུད་པར་སྤྲོ་བ་སྟེ་རྒྱུའོ་ཞེས་པའི་དོན་ནོ་འོ། །༼དཔེར་ན་གྱེན་རྒྱུས་གཙོ་བོ་བྱས་ནས་རྒྱུ་ན་སྣ་བུག་གཡས་རྐྱང་ལ་རྒྱུ་བ་ན། གཞན་གསུམ་འཁོར་དུ་རྒྱུ་བས་རླུང་
བཞི་པོ་རེ་རེ་རྒྱུ་བ་ན་བཞི་ག་རྒྱུ་ལ། གཙོ་བོ་དེའི་ནང་དུ་ཆུད་པར་རྒྱུ་བ་ཡིན་པས། སྤྱིར་རླུང་བཞིའི་རང་དབང་གི་ཁ་དོག་དམར་སེར་དཀར་ལྗང་ཀུ་ཡིན་ཡང༌། གཙོ་བོ་གང་ཡིན་དེའི་གཞན་དབང་གིས་ནི། གྱེན་རྒྱུའི་འཁོར་གསུམ་གྱི་ཁ་དོག་དམར་སེར་སོགས་གསུམ་དུ་འགྱུར་རོ། །

འཁོར་ཡང་ཞེས་པའི་རྩ་འགྲེལ་གྱིས་ནི་སྣ་བུག་རེ་རེ་བ་གཉིས་ལ། གྱེན་རྒྱུ་དང་མཉམ་གནས་ཁོ་ན་དང༌། སྣ་བུག་མཉམ་རྒྱུ་ལ་སྲོག་དང་ཐུར་སེལ་ཁོ་ན་རྒྱུ་བར་འདོད་པ་རྣམས་དང༌། རླུང་བཞིའི་གཅིག་གཙོ་བོར་རྒྱུ་བ་ན་གཞན་གསུམ་འཁོར་དུ་རྒྱུ་བར་གསུངས་པ་དང༌། མགོན་པོ་རེའི་རླུང་རྒྱུ་བ་ན་ལྷ་མོ་
བཞིའི་རླུང་རྒྱུ་བ་གཉིས་དོན་གཅིག་ཏུ་འདོད་པ་ཡང་ལེགས་པར་བཀག་གོ། ༽དཀྱིལ་འཁོར་བཞིའི་རྡོ་རྗེ་བཟླས་པ་འདིའི་ཉིན་མཚན་དུ་བཟླས་པའི་གྲངས་ནི། བཤད་པའི་རྒྱུད་ལུང་སྟོན་ལས་སྟོན་པས་དེ་ལ་འཇུག་པར་བྱ་སྟེ། གོས་དཀར་མོ་དང་ལ་
སོགས་པས་བསྡུས་པ་སྒྲོལ་མ་དང་སྤྱན་མ་དང༌། མཱ་མ་ཀཱི་བཞི་པོ་རེ་རེའི་བཟླས་པ་བཤད་པ། །བརྒྱ་ཕྲག་གཉིས་དང་ཉི་ཤུ་ལྔ། །སྟེ། ཉིས་བརྒྱ་ཉེར་ལྔ་རེའོ། །བཞི་པོ་ལེགས་པར་བསྒྲེས་པ་སྟེ། བསྡོམས་པ་ནི། །རླུང་གི་སྦྱོར་བ་བཞིས་བསྡུས་པ་བརྒྱ་
ཕྲག་དགུ་ཉིད་དོ། །དགུ་བརྒྱ་དག་ཏུ་གང་བསྟན་པ་སྟེ། ཞག་གཅིག་ལ་ཉི་ཤུ་རྩ་བཞིའི་རིམ་གྱིས་ནི། །དགུ་བརྒྱ་པོ་དེ་ནི་ཉིན་མཚན་སོ་སོར་འབྱུང་བ་ལས། །ཉི་ཁྲི་ཆིག་སྟོང་དྲུག་བརྒྱའོ། །ཞེས་བྱ་བའོ།། ༈ རྣལ་འབྱོར་པ་གཉི་གའི་
ཕྲ་མོའི་རྣལ་འབྱོར་བསྐྱེད་རིམ་པའི་ཕྲ་མོ་སྒོམ་པ་ལས་རྣམ་པ་གཞན་དག་བསྟན་པའི་ཕྱིར། ཨུཏྤལ་མཐིང་ག་ཞེས་བྱ་བ་ལ་སོགས་པ་༼རྣལ་འབྱོར་པ་གཉིས་ཀ་ནི་རིམ་པ་གཉིས་ལ་འཆད་པ་མིན་པར་ཕོ་མོ་གཉིས་ལ་བཤད་དགོས་པར་ཕྱི་འགྲེལ་གྱིས་ཤེས་སོ། །
༽གསུངས་ཏེ། ཨུཏྤལ་མཐིང་གའི་ཁ་དོག་འདྲ་བའི་རྡོ་རྗེ་རྩེ་ལྔ་པ་ནས་འབྲུའི་ཚད་ཙམ་སྣའི་རྩེ་མོར་ཏེ། རང་ལྷར་གསལ་བའི་གི་རྡོ་རྗེའི་བུ་ག་ནོར་བུའི་དབུས་སམ། དེའི་རྩེ་མོའི་བུ་གར་ནན་ཏན་གྱིས་ཏེ། འབད་པས་བསམ་པར་བྱ་བའོ་དང༌། 

ཁྱད་པར་དུ་ཞེས་གསུངས་པ་ནི་ལྷག་པར་འབད་ནས་སྒོམ་ཞེས་པའོ། བུད་མེད་ཀྱི་ཙ་ན་ཀ་སྟེ། སྲན་མའི་འབྲུའི་ཚད་ཙམ་གྱི་པདྨ་དམར་པོ་འདབ་མ་བརྒྱད་པ་ལྟེ་བའི་མཐར་གེ་སར་གྱི་ཕྲེང་བས་བརྒྱན་པ། རང་གི་ཆོས་འབྱུང་བའི་
ནང་དུ་ཆུད་པ་སྟེ། དེའི་སྣ་རྩེར་སྒོམ་པ་འདི་ཤིས་སོ་ནི། དེ་ལྟར་བསྒོམས་པས་བྱང་ཆུབ་ལ་གཞོལ་བ་སྟེ། བྱང་ཆུབ་ཐོབ་པར་བྱེད་པ་བསྒོམ་པར་བྱ་བ་དང༌། ཡུམ་གྱི་གསང་བའི་སྣ་རྩེ་དེར་ནི་འཁོར་ལོ་དང༌སོགས་ཀྱིས་བསྡུས་པ་རིན་པོ་ཆེ་དང་
རྡོ་རྗེ་རྣམས་བསྒོམ་པའང༌། ཙ་ན་ཀའི་འབྲུ་ཙམ་པ་ཉིད་མེ་ཏོག་ཕོག་པའི་རང་གི་ལྷ་ཡི་རིགས་ཀྱི་དབྱེ་བས་ཁྱད་པར་དུའང་བསྒོམ་པར་བྱའོ།། ༈ རྣལ་འབྱོར་པ་ཕོ་མོས་གསང་བའི་སྣ་རྩེར་ཕྱག་མཚན་ཕྲ་མོ་སྒོམ་པ་དེས་ཀྱང་ཅི་ཞིག་འགྲུབ་པར་
འགྱུར་ཞེ་ན། དངོས་གྲུབ་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། དངོས་གྲུབ་ཐམས་ཅད་ནི་ཞི་བ་ལ་སོགས་པའི་འཇིག་རྟེན་པའི་དངོས་གྲུབ་དང་འོ། །ཡོན་ཏན་ནི་མཆོག་གི་དངོས་གྲུབ་འདོད་པའི་དབང་ཕྱུག་ལ་སོགས་པ་དབང་ཕྱུག་
བརྒྱད་དོ། །བྱང་ཆུབ་གནས་འགྲུབ་ཅེས་བྱ་བ་ལ། བྱང་ཆུབ་ནི་གཉིས་སུ་མེད་པའི་ཡེ་ཤེས་ཟུང་འཇུག་གོ་སོ། །ཟུང་འཇུག་དེའི་གནས་ནི་རྒྱུ་སྟེ། དེ་གང་ཡིན་ཞེ་ན། དོན་དམ་པའི་བདེན་པར་བཞུགས་པའི་འོད་གསལ་ལོ་འོ། །དེ་ཉིད་
ནི་ཉོན་མོངས་པ་ཐམས་ཅད་རྣམ་པར་དག་པར་བྱེད་པས་ན་ཉམས་དགའ་བ་སྟེ་ཡིད་དགའ་བའོ། །ཕན་ཡོན་བསྡུས་ཏེ་བསྟན་ན་དེ་ལྟ་བུའི་མཆོག་ཐུན་མོང་གི་དངོས་གྲུབ་ཐམས་ཅད་ཀྱི་གཞིར་གྱུར་པའི་བྱང་ཆུབ་ཀྱི་གནས་འོད་གསལ་འགྲུབ་

པར་འགྱུར་བ་སྟེ། ཕན་ཡོན་དེ་རྣམས་རྣལ་འབྱོར་པ་དེའི་མངོན་སུམ་དུ་འགྱུར་བའོ། །འོག་སྒོའི་ཕྱག་མཚན་ཕྲ་མོ་བསྒོམས་པས་བྱང་ཆུབ་ཀྱི་གནས་དོན་དམ་པའི་བདེན་པ་འོད་གསལ་འགྲུབ་པ་སྔར་བཤད་པ་དེ་ཇི་ལྟར་མངོན་དུ་བྱེད་ཅེ་ན། སངས་རྒྱས་ཞེས་
བྱ་བ་ལ་སོགས་པ་གསུངས་ཏེ། སངས་རྒྱས་ནི་འོད་གསལ་དུ་གཞུག་རྒྱུའི་ཕུང་པོ་ལ་སོགས་པའོ། །བྱང་ཆུབ་ལ་གནས་པ་རྣམས་ནི། དེ་ཡང་གང་ལ་གནས་པ་ཡིན་སྙམ་ན། མངལ་བཟུང་བ་ནས་མ་ཤིའི་བར་ལ་གཞིའི་སྐྱེ་བ་སྤྲུལ་པའི་སྐུའི་གནས་
སྐབས་ཞེས་འདི་པའི་ལུགས་ལ་ཐ་སྙད་ཡོད་པས་ད་ལྟར་གྱི་སྒྲུབ་པ་པོའི་ལུས་ལ་གནས་པའི་ཕུང་སོགས་སོ། །འོག་སྒོའི་ཕྲ་མོ་དེ་མན་ངག་ཏུ་བཤད་པ་བཞིན་བསྒོམས་པས། རྫོགས་རིམ་པའི་སྣང་མཆེད་ཐོབ་གསུམ་གྱི་ཡེ་ཤེས་བསྐྱེད་པར་ནུས་ལ། དེ་གོམས་པ་ལས་
མདོར་ནའམ། བསྡུས་ན་ཞེས་བྱ་བ་ནི། སེམས་དབེན་གྱི་ཡེ་ཤེས་གསུམ་གྱི་སྟེ། དེ་གསུམ་ལས་སྒྱུ་མའི་སྐུ་གཅིག་ཏུ་སྦྱོར་བས་སྐུ་དེ་ལ་གནས་པར་བྱས་ནས། བསམ་གཏན་གཉིས་ཀྱིས་དོན་དམ་པའི་བདེན་པ་དེ་རུ་ར་སྤྲོ་ཞིང་སྟེ་གཞུག་
པར་བྱའོ། །དེར་གང་གཞུག་ཅེ་ན། དེ་ལྟར་སྒྱུ་མའི་སྐུ་དོན་དམ་པའི་བདེན་པ་ལ་འཇུག་པ་སྟེ། ཞུགས་ཤིང་དག་པའི་འོག་ཏུ་སླར་ཡང་འོད་གསལ་བ་ལས་ལྡང་བ་བསྟན་པར་བྱ་བའི་ཕྱིར། སྐུ་གསུང་ཞེས་བྱ་བ་ལ་སོགས་པ་གསུངས་ཏེ། སྐུ་
གསུང་ཐུགས་ཀྱིས་མཚན་པ་ཡི། ཞེས་བྱ་བ་ནི། སྐུ་གསུམ་དབྱེར་མི་ཕྱེད་པའི་གྱི་བདག་ཉིད་ཅན་གྱི་ཟུང་འཇུག་གི་སྐུའོ་ནོ། །ཆོས་ནི་འོད་གསལ་བའོ། །དེའི་ཚིག་༼ཅེས་པ་ཚིག་གི་སྐད་དོད་པ་ད་ནི་ཚིག་དང་གནས་གཉིས་ཀ་ལ་འཇུག་པ་འདིར་

གནས་ལ་བསྒྱུར་བ་ལྟར་ཡིན་ནོ། །༽ནི་རྒྱུ་གང་ཡིན་པ་དེ་ལ་ཆོས་ཀྱི་ཚིག་སྟེ། གནས་ཞེ་ཅེས་བྱ་སྟེ། འོད་གསལ་དེ་ལས་ཟུང་འཇུག་རྡོ་རྗེ་འཆང་ཆེན་པོའི་བདག་ཉིད་དུ་བསྐྱེད་པར་བྱའོ་ཞེས་པ་སྟེ། དགོངས་པས་
བཤད་པའོ།། ༈ ད་ནི་འདོད་པའི་ཡོན་ཏན་ལྔ་ལ་རང་བཞིན་ཤེས་པས་ལོངས་སྤྱོད་པའི་སྒོ་ནས་རྫོགས་པའི་རིམ་པའི་སྤྱོད་པ་དང་རིམ་པ་དང་པོའི་སྤྱོད་པ་གསལ་བར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ནི་༼
རྣལ་འབྱོར་པ་ཕོ་མོས་གསང་བའི་སྣ་རྩེར་ཕྱག་མཚན་ཕྲ་མོ་སྒོམ་པ་རིམ་པ་གཉིས་ཀ་ལ་ཡོད་ཀྱང༌། འདིར་རྫོགས་རིམ་པའི་ཕྲ་མོ་སྒོམ་པ་ཡིན་པར་འདི་ལ་བརྟེན་ནས་འོད་གསལ་འགྲུབ་པར་བཤད་པའི་རིམ་པས་ཤེས་ལ། དེ་བོད་དུ་ཤིན་ཏུ་རྟོགས་དཀའ་བར་བྱུང་འདུག་ནའང༌། དེ་རྟོགས་
པར་བྱེད་ལུགས་རྣམས་འདིའི་མན་ངག་ཏུ་ལེགས་པར་གཏན་ལ་ཕབ་པ་ལས་ཤེས་པར་བྱའོ། །༼ཕྲ་མོའི་རྣལ་འབྱོར་བཤད་པའི་འོག་ཏུའོ། །དེ་ཉིད་དོན་ནི་གཉིས་སུ་མེད་པའི་ཡེ་ཤེས་ཏེ་དེ་སྟོན་པར་མཛད་པས་ན་དེ་ཉིད་དོན་ཀུན་སྟོན་པ་པོའོ། །སྤྱོད་པ་ཀུན་
ནི་སྤྲོས་པ་དང་བཅས་པའི་སྤྱོད་པ་དང༌། སྤྲོས་པ་མེད་པའི་སྤྱོད་པ་དང༌། ཤིན་ཏུ་སྤྲོས་པ་མེད་པའི་སྤྱོད་པ་ནི་སྤྱོད་པ་ཀུན་ནོ། །སྤྱོད་པ་གསུམ་པོ་དེ་རྣམས་ཀྱི་མཆོག་ནི་ལོངས་སྤྱོད་པ་དང་། གྲོལ་བའི་སྤྱོད་པའོ། །དེ་རྣམས་ཀྱི་དག་པ་ནི་༼
ཞེས་འགྱུར་རྙིང་གཉིས་དང་པ་ཚབ་ཀྱིས་བསྒྱུར་བ་ནི་མི་ལེགས་ཏེ། སྤྱོད་པ་གསུམ་ཀ་སྤྱོད་པ་དེ་ཡིན་པས་སོ། །དེས་ན་ཆག་གིས་བྷུ་སུ་ཀུའི་སྤྱོད་པའོ་ཞེས་བསྒྱུར་བ་ལེགས་སོ། །དེ་ལ་བྷུཉྫ་ནི་ཟ་བའོ། །སཱུ་ཏཱ་ནི་གཉིད་ལོག་པའོ། །ཀུ་ཊི་ས་ར་ནི་བཤང་བར་འགྲོ་བའོ། །དེ་གསུམ་ཙམ་ཞིག་

བྱེད་པ་མིན་པ་ཡེ་རྒྱ་ལ་བརྟེན་ནས་བདེ་སྟོང་བསྒོམ་པའོ། །འདི་ནི་ལེའུ་འདིར་བསྟན་པའི་རྫོགས་རིམ་གྱི་སྤྱོད་པའི་གཙོ་བོའོ། ༼རྡོ་རྗེ་འཆང་གི་གོ་འཕང་ཐོབ་པར་བྱེད་པས་སོ། །དེའི་ཕྱིར་གསང་བའི་དམ་པའོ་ནི་འོག་ནས་བཤད་པ་སྟེ་དེ་བཀའ། སྩལ་པ་ནི། གཟུགས་
དང་ཞེས་བྱ་བ་ལ་སོགས་པའོ།། ༈ གཟུགས་དང་སྒྲ་དང་རོར་ལྡན་པ་ཞེས་བྱ་བས་ནི། དྲི་དང་རེག་བྱ་ཡང་མཚོན་པ་སྟེ། ཕྱག་རྒྱའི་འདོད་ཡོན་ལྔ་ལ་ལོངས་སྤྱོད་པ་དང་ལྡན་པར་ཞེས་པའོ། །སྤྱོད་པ་བྱེད་པ་པོ་རང་ཉིད། རྡོ་རྗེ་གསུམ་མི་ཕྱེད་པའི་ངོ་བོའི་བདག་ཉིད་ཅན་དུ་
ཤེས་ནས་ཏེ། བསྒོམས་ནས་སྒྲུབ་པ་པོས་ཟླ་བ་དྲུག་ཏུ་རྟག་ཏུ་བསྒོམ་པར་བྱའོ། །ཅི་ཞིག་བསྒོམ་པར་བྱ་ཞེ་ན། གསང་བའི་དེ་ཁོ་ན་ཉིད་ཀྱི་མཆོད་པ་ཆེན་པོ་ནི་འོད་གསལ་བ་སྒོམ་པ་སྟེ། དེ་ཉིད་ཀྱིས་ལེགས་པར་མཆོད་ནས་བསྒོམ་པར་བྱའོ།། ༈ དེའི་ཚེ་ཁ་ཟས་ཁྱད་པར་བ་ནི་
ཟས་སུ་བཤང་གཅི་ཞེས་བྱ་བ་ནི། བཤང་བ་དང་གཅི་བ་བཟའ་བར་བྱ་བའི་ཕྱིར་ཏེ། བཟའ་བར་བྱའོ་དང༌། དེ་བྱས་པས་ལུས་ཀྱི་སྟོབས་རྒྱས་ནས་རིང་དུ་གནས་པར་བྱ་བའི་ཕྱིར་དངོས་གྲུབ་ཀྱི་འབྲས་བུ་དོན་དུ་གཉེར་བའི་སྒྲུབ་པ་པོས་བྱའོ། །ལུས་
གནས་པ་དེས་བླ་ན་མེད་པའི་དེ་ཁོ་ན་ཉིད་ཅི་ཞིག་འགྲུབ་པར་འགྱུར་ཞེ་ན། དེ་ཉིད་བསྟན་པར་བྱ་བའི་ཕྱིར། སངས་རྒྱས་བྱང་ཆུབ་སྐྱོན་མེད་པ་ཞེས་བྱ་བ་ལ་སོགས་པ་གསུངས་སོ། །སྤྱོད་པའི་དུས་སུ་བཤང་གཅི་བཟའ་བར་བཤད་པའི་ཞར་ལ། རང་རིགས་ཀྱི་
ཁྲོ་བོར་བསྐྱེད་ནས་དྲག་ལས་སོགས་བསྒྲུབ་པའི་སྐབས་སུ་ཤ་ལྔ་ལ་ལོངས་སྤྱོད་ཚུལ་སྟོན་པ་ནི། ཟས་སུ་ཞེས་བྱ་བ་ལ་སོགས་པ་ལ། ཤ་རྣམས་ཟ་བ་དང་ཞེས་བྱ་བ་ནི་མི་བསྐྱོད་པའི་རིགས་ཀྱི་སྒྲུབ་པ་པོ་རང་གི་ཟས་སུ་བྱ་བའི་ཕྱིར་དུ་དང༌། ཉེ་བར་ལོངས་

སྤྱོད་པའི་དོན་དང༌། རྡོ་རྗེའི་རིགས་ཀྱི་ཁྲོ་བོའི་ལྷ་རྣམས་ལ་གཏོར་མར་དབུལ་བར་བྱ་བའི་ཕྱིར་དུ་ཏེ། གལ་ཏེ་ཤ་བརྟག་པར་ཏེ། ལོངས་སྤྱོད་པར་གྱུར་ན་དེའི་ཚེ་ཤ་ཆེན་པོ་མིའི་ཤ་ལ་བརྟག་པར་ཏེ། སྤྱད་པར་བྱའོ། །
ཤ་ཆེན་ཟོས་པའི་ཕན་ཡོན་ནི། གསང་བ་ནི་གསད་པ་ལ་སོགས་པའི་དྲག་པོའི་ལས་ཏེ་སོ། །ལས་དེ་སྒྲུབ་པ་པོ་དེ་ལ་ཕན་ཡོན་དུ་འབྱུང་བ་སྒྲུབ་པ་པོ་དེ་ཡིས་ཡུལ་དུ་བྱས་པ་ཅན་སྟེ། མཐོང་བ་ནི་གསང་བའོ། །གསང་བ་དེ་གང་ཡིན་ཞེ་ན། སྐུ་དང་
གསུང་དང་ཐུགས་ཞེས་བྱ་བ་སྟེ། རྡོ་རྗེ་གསུམ་དངོས་དང་རྗེས་སུ་མཐུན་པར་ལུས་ངག་ཡིད་གསུམ་བདེ་བ་ལ་ལེགས་པར་གནས་པ་འབྱུང་བར་འགྱུར་བའོ། །དེ་དག་སྟེ། བསད་པ་ལ་སོགས་པ་འབའ་ཞིག་ཏུ་སྟེ་ལ་བསྟན་པར་མ་ཟད་ཀྱི། དངོས་གྲུབ་བསྒྲུབ་
པ་ཐམས་ཅད་ཅེས་བྱ་བ་སྟེ། རི་ལུ་ལ་སོགས་པའི་དངོས་གྲུབ་བསྒྲུབ་པ་རྣམས་ལ་ཡང་རང་གི་ལྷའི་རིགས་དང་མཐུན་པའི་ཁ་ཟས་བསྟེན་ན་རྣལ་འབྱོར་པ་དེའི་ལུས་དང་ངག་དང་ཡིད་བདེ་བ་ལ་ལེགས་པར་གནས་པ་སྐྱེ་བའོ། །དེ་ལྟར་རྡོ་རྗེའི་རིགས་ཀྱི་
ཁྲོ་བོ་རྣམས་ཀྱི་ཉེ་བར་སྤྱད་པ་གསུངས་ནས། དེ་བཞིན་གཤེགས་པ་ལ་སོགས་པའི་རིགས་ཀྱི་ཁྲོ་བོ་རྣམས་ཀྱི་ཉེ་བར་ལོངས་སྤྱོད་པ་བསྟན་པའི་ཕྱིར། གླང་པོའི་ཞེས་བྱ་བ་ལ་སོགས་པ་གསུངས་ཏེ། རྣམ་སྣང་གི་རིགས་ལ་ནི་གླང་པོ་ཆེའི་ཤ་
དང༌། རིན་འབྱུང་གི་རིགས་ལ་ནི་རྟ་ཡི་ཤ་དང༌། དེ་བཞིན་དུ་འོད་དཔག་མེད་ཀྱི་རིགས་ལ་ནི་དམ་པ་ཞེས་བྱ་བ་ནི་བ་ལང་གི་ཤ་དང༌། དོན་གྲུབ་ཀྱི་རིགས་ལ་ནི་ཁྱི་ཡི་ཤའོ། །བཟའ་བར་བྱ་ཞེས་བྱ་བ་ནི་ཤ་བཞི་པོ་དེ་རྣམས་བཟའ་བར་བྱ་བའི་ཕྱིར་དང༌། ལྷ་བཤོས་

ཀྱི་ཕྱིར་དེ་བཞིན་གཤེགས་པའི་རིགས་ལ་སོགས་པའི་ཁྲོ་བོའི་ཚོགས་ཀྱིས་བཟའ་བར་བྱའོ། །ཤ་ལྔ་པོ་དེ་རྣམས་མེད་ན་སྟེ། མ་འབྱོར་ན་ཇི་ལྟར་བྱ་ཞེ་ན། ཟས་གཞན་ཞེས་བྱ་བ་ལ་སོགས་པ་གསུངས་ཏེ། བཟའ་བ་ལ་སོགས་པ་གཞན་དག་
ཀྱང་ཤར་དབུལ་ལོ། །ཟས་ནི་འབྲས་ཆན་ནོ། །གཞན་དག་ནི་འབྲུ་རྣམས་སོ། །དེ་དག་ཀྱང་མི་བཟའ་འམ་༼གཞན་གང་ཡང་རུང་བའི་ཤ་དབུལ་ལོ། །ཞེས་ཆག་གིས་བསྒྱུར་བ་ལྟར་ལེགས་པས་ཤ་ལྔ་ལས་གཞན་པའི་ཤ་གང་རུང་ལ་མི་ཤ་སོགས་སུ་བསམས་ལ་དབུལ་ལོ། །
༸པ་ཚབ་ཀྱིས་བསྒྱུར་བའི་རྒྱུད་ལས། རྩམ་པའི་ཟས་ཀྱིས་གསོལ་མི་བྱ། །ཞེས་དང༌། དེའི་འགྲེལ་པར་རྩམ་པའི་ཟས་ནི་འབྲས་ཆན་ཏེ། གསོལ་མི་བྱ་སྟེ། བཞེས་སུ་གཞུག་པར་མི་བྱ་སྟེ། རྩམ་པའི་ཟས་ནི་དྲག་པོའི་ལས་ལ་ལྷ་བཤོས་མ་ཡིན་པའི་ཕྱིར་རོ། །ཞེས་འབྱུང་བ་ལྟར་དག་གོ། །
༼ཞེ་ན། བཟའ་བར་བྱ་སྟེ། ཁྲོ་བོ་རྣམས་ཀྱི་དྲག་པོའི་ལས་ལ་ནི་ཟས་གཞན་མི་དབུལ་བ་ཡིན་པས་སོ།། ༈ དྲག་ལས་སོགས་སོ་སོ་ལ་རིགས་དང་མཐུན་པའི་གཏོར་མ་ལ་སོགས་པ་བྱས་པ་དེའི་འབྲས་བུ་སྟེ། ཕན་ཡོན་བསྟན་པར་བྱ་བའི་ཕྱིར། 
བྱང་ཆུབ་ཅེས་བྱ་བ་ལ་སོགས་པ་གསུངས་ཏེ། རིགས་དེ་དང་འབྲེལ་བའི་བྱང་ཆུབ་སེམས་དཔའ་རྣམས་དང༌། བློ་ཅན་ཏེ་རང་གི་ཕྱག་རྒྱ་དང་བཅས་པ་རྣམས་དང༌། སངས་རྒྱས་ཏེ་མི་བསྐྱོད་པ་ལ་སོགས་པ་རྣམས་རིགས་སོ་སོ་བ་དེ་དང་འབྲེལ་
བའི་རང་གི་རིགས་ཀྱི་མཆོད་པ་སྟེ། གཏོར་མ་ལ་སོགས་པ་བྱས་པས་མཉེས་པར་འགྱུར་རོ། །ཡང་འདི་ཉིད་ཀྱི་ཕན་ཡོན་བསྟན་པར་བྱ་བའི་ཕྱིར། འདི་ལྟ་བུ་ཡི་སྦྱོར་བ་ཡིས། །མྱུར་དུ་སངས་རྒྱས་ཉིད་ཐོབ་འགྱུར། །ཞེས་བྱ་བ་གསུངས་ཏེ། 

གཏོར་མའི་སྦྱོར་བ་འདི་ཡིས་ནི་མྱུར་ཞིང་རིངས་པར་སངས་རྒྱས་ཉིད་དེ་བྱང་ཆུབ་པ་ཉིད་ཐོབ་པར་འགྱུར་བའོ། །ཡེ་ཤེས་དང་ལྡན་པ་འབའ་ཞིག་འགྲུབ་པར་ཏུ་མ་ཟད་ཀྱི། འདོད་པའི་དབང་ཕྱུག་ཏུ་འགྱུར་རོ་ཞེས་བསྟན་
པར་བྱ་བའི་ཕྱིར། འདོད་ཁམས་ཞེས་བྱ་བ་ལ་སོགས་པ་གསུངས་ཏེ། འདོད་ཁམས་དབང་ཕྱུག་འཇིག་རྟེན་ན། །གོ་འཕང་ལས་ནི་བྱེད་པར་འགྱུར། །ཞེས་བྱ་བ་ལ། འདོད་པའི་ཁམས་ནི་སྟེ། དེའི་བྱེ་བྲག་བུད་མེད་ཐམས་ཅད་དེ། དེ་རྣམས་
ཀྱི་ཡུལ་ལ་འདོད་པ་སྤྱོད་པའི་དགའ་བའི་དབང་ཕྱུག་ཏུ་འགྱུར་བའོ། །དེ་ཡང༌། རི་རབ་སུམ་ཅུ་རྩ་དྲུག་གི། རྡུལ་ཕྲན་ཇི་སྙེད་ཡོད་པ་ཡི། །དེ་སྙེད་ཀྱི་ནི་བུད་མེད་རྣམས། །ཡོན་ཏན་ཅན་ནི་བདག་གིར་འགྲུབ། །ཅེས་འདི་ཉིད་ཀྱི་འོག་ལེའུ་བཅུ་གཉིས་
པ་ནས་གསུངས་པའི་ཕྱིར་རོ། །འཇིག་རྟེན་ནི་ལས་ཀྱི་ས་འཛམ་གླིང་ངོ་འོ། །གོ་འཕང་ནི་ཕྱིར་མི་ལྡོག་པའོ། །དེའི་ལས་ནི་སེམས་ཅན་སྨིན་ཅིང་གྲོལ་བར་བྱེད་པའི་མཚན་ཉིད་ཅན་ནོ། །དེ་མཛད་པས་ན་གོ་འཕང་ལས་ནི་བྱེད་པར་འགྱུར་བའོ། །
ཡོངས་སུ་བརྟགས་པ་བསྐྱེད་རིམ་པའི་རྣལ་འབྱོར་པ་རྣམས་ཀྱི་མཆོག་ཏུ་གྱུར་པས་ན་གཙོ་བོའོ། །སྡུག་བསྔལ་བ་དང་ཡིད་མི་བདེ་བ་ཐམས་ཅད་ཟིལ་གྱིས་གནོན་པས་ན་གཟི་བརྗིད་དེ། དེ་ཡོད་པས་ན་གཟི་བརྗིད་ཅན་ནོ། །རྙེད་པ་དང༌། བདེ་བ་
དང༌། སྙན་པ་དང༌། བསྟོད་པ་ལ་ཆགས་པ་བཞི་དང་། དེ་ལས་ལོག་པ་བཞི་ལ་སྡང་བའི་འཇིག་རྟེན་གྱི་༼འདི་ནས་རྫོགས་རིམ་པའི་ཕན་ཡོན་སྟོན་ནོ། །༽ཆོས་བརྒྱད་ཀྱིས་མི་བརྫི་བས་ན་སྟོབས་དང་ལྡན་པའོ། །རྡོ་རྗེ་སེམས་དཔའི་ཚེ་དང་ལང་ཚོ་དང་

ལྡན་པས་ན་མདངས་བཟང་བའོ་ངོ་། །རྟག་ཏུ་རབ་ཏུ་དགའ་བར་གྱུར་པས་ན་མཐོང་ན་ཡིད་དུ་འོང་བའོ། །དེ་ལྟ་བུའི་རྣལ་འབྱོར་ཆེན་པོ་དང་ལྡན་པའི་རྣལ་འབྱོར་པས་ནི་མཐོང་བ་སྟེ་མཐོང་བ་ནི་ཁོང་དུ་ཆུད་པའོ། །ཁོང་དུ་ཆུད་པ་དེ་ཡང་རྣམ་པ་གསུམ་སྟེ། 
མིག་དང༌། རྣ་བ་དང༌། ཡིད་ཀྱིས་སོ། །དེ་ལ་མཐོང་བ་ཙམ་གྱིས་འཇིག་རྟེན་ཏེ། སྐྱེ་གནས་སོགས་སྣ་ཚོགས་པས་རྣམ་པར་ཕྱེ་བའི་འགྲོ་བ་རྣམས་དབང་དུ་བྱེད་པར་འགྱུར་བ་སྟེ། དཔོན་པོ་ལ་སོགས་པ་ལྟ་བུར་མཐོང་བར་འགྱུར་བའོ། །དབང་དུ་
འགྱུར་བ་ནི་དབང་ཐོབ་པའི་རྣམ་གྲངས་སོ། །བསྐུལ་མེད་པར་ཞེས་བྱ་བ་ནི། ཕྱིའི་སྔགས་དང་ཕྱག་རྒྱ་ལ་སོགས་པས་བསྐུལ་ཞིང་དྲངས་པ་མེད་པ་སྟེ། མཚན་༼འདི་འགྱུར་གསར་གཉིས་ལ་མེད་དོ། །༽མའི་ཏིང་འཛིན་བརྟགས་པའི་ལྷའི་
རྣལ་འབྱོར་དང་སྔགས་བཟླས་པ་སོགས་ལ་གནས་པས། མཚན་མ་མེད་པའི་ཏིང་ངེ་འཛིན་གྱིས་འགྲུབ་པའི་འབྲས་བུ་འཐོབ་པར་མི་འགྱུར་རོ། །ཞེས་རྣམ་པར་སྣང་མཛད་མངོན་པར་བྱང་ཆུབ་པ་ལས་གསུངས་པའི་ཕྱིར། ཟུང་འཇུག་པ་ལ་ནི་བདེ་བ་
སྟེ། དངོས་གྲུབ་ཐམས་ཅད་ཕྱིའི་སྔགས་དང་ཕྱག་རྒྱ་ལ་མི་ལྟོས་པར་ལྷུན་གྱིས་གྲུབ་པ་ཉིད་དུ་འབྱུང་བར་འགྱུར་བའོ། །འདི་ནི་ཞེས་པ་ནི་བཤད་མ་ཐག་པའོ། །སངས་རྒྱས་ཐམས་ཅད་ཀྱི་ཞེས་བྱ་བ་ལ། ཐམས་ཅད་ནི་རྟོག་པའི་རྣལ་འབྱོར་པ་ཐམས་
ཅད་དེ། དེ་རྣམས་ཀྱི་སྟེ། ལས་ཕུལ་དུ་བྱུང་བའི་སངས་རྒྱས་ཏེ་རྟོགས་པ་པོ་ཤིང་རྫོགས་པའི་རིམ་པའི་ཏིང་ངེ་འཛིན་ལ་གནས་པའོ། །དེ་རྣམས་ཀྱི་གསང་བ་ནི་སྦས་པའོ། །བྱང་ཆུབ་དམ་པ་ཞེས་བྱ་བ་ནི་བྱང་ཆུབ་དམ་པ་དེ་འཐོབ་པར་

འགྱུར་བ་ལས་ཉེ་བར་མཚོན་པ་སྟེ། སྤྱོད་པ་ལ་ཡང་དེའི་མིང་བཏགས་པའོ། །ཡང་དག་སྔགས་ཀྱི་གསང་བ་ཞེས་བྱ་བ་ནི་དེ་བཞིན་གཤེགས་པའི་གསང་བའོ། །འདི་ཞེས་བྱ་བ་ནི་བཤད་མ་ཐག་པའོ། །ལུས་ངག་
སེམས་ལས་འདའ་བ་འོ། །ཞེས་བྱ་བ་ནི། ཐ་མལ་པའི་ལུས་དང་ངག་དང་སེམས་ལས་འདའ་བ་གང་ཡིན་པ་དེ་ལ་དེ་སྐད་ཅེས་བྱའོ། །འདི་སྐད་སྟོན་པར་འགྱུར་ཏེ། ཐ་མལ་པའི་ལུས་སྤངས་ནས། ༼ཞེས་པ་འདི་ལ་ནི་སྒྱུ་མའི་སྐུ་དངོས་སུ་གྲུབ་
པ་གཅིག་དགོས་ལ། དེ་ལ་ཡང་རིམ་པ་གསུམ་པའི་སྒྱུ་ལུས་དངོས་གྲུབ་པ་དང༌། དག་པའི་སྒྱུ་མའི་སྐུ་དང་པོར་གྲུབ་པ་དང༌། འབྲས་བུའི་སྐབས་གསུམ་ཡོད་པ་ལས། འདི་ནི་བར་པའི་སྐབས་ཡིན་ཏེ། འདིར་རྫོགས་རིམ་པའི་སྤྱོད་པ་ནི་སྒྱུ་ལུས་གྲུབ་ནས་འོད་གསལ་གྱི་དོན་དུ་ཡིན་པར་
ངེས་དོན་གྱི་བཤད་པ་ལས་ཤེས་པའི་ཕྱིར་རོ། །ཐ་མལ་པའི་ལུས་སྤངས་པའི་དོན་ཤིན་ཏུ་རྟོགས་དཀའ་བར་ཡོད་པ་གཞན་དུ་རྒྱས་པར་བཤད་ཟིན་པ་ལས་ཤེས་པར་བྱའོ། །༽གང་གིས་རྡོ་རྗེའི་རང་བཞིན་གྱི་ལུས་ཐོབ་པར་འགྱུར་བའི་དེ་ཁོ་ན་ཉིད་ནི་འདི་ལྟ་བུ་ཡིན་ནོ་
ཞེས་པ་སྟེ། དེ་སྐད་དུ། རྣམ་རྟོག་མེད་པ་འོད་གསལ་ལ་གནས་པའི་སྔགས་པ་ནི། འདི་ལྟབུའི་ཏིང་ངེ་འཛིན་དང་ལྡན་པ་དག་ནི། ལམ་གཞན་དུ་བསྐལ་པ་མང་པོའི་གྲངས་ཀྱི་ངེས་པ་བཤད་པའི་དུས་ནི་ཡོངས་སུ་སྤངས་ནས། བླ་ན་
མེད་པའི་གོ་འཕང་ཐོབ་པར་འགྱུར་རོ། །ཞེས་རྡོ་རྗེ་སྙིང་པོ་རྒྱན་གྱི་རྒྱུད་ལས་གསུངས་པ་སྟེ། དྲང་བའི་དོན་ཏོ།། ༼ཞེས་པ་ཟླ་བ་དྲུག་དང་། བཤང་གཅི་དང་ཤ་ལྔ་ཟ་བའི་ངེས་དོན་མ་བཤད་པར་སྒྲས་ཟིན་ལྟར་བཤད་པའི་སྒོ་ནས་དྲང་བའི་དོན་ཞེས་བྱ་ཡི། སྔར་བཤད་

པ་ཐམས་ཅད་བསྐྱེད་རིམ་ལ་བཤད་པའི་སྒོ་ནས་མིན་ཏེ། རྫོགས་པའི་རིམ་པ་དུ་མ་ཞིག་བཤད་པའི་ཕྱིར་རོ། ། ༈ ཟླ་བ་དྲུག་བསྒོམ་པ་དང༌། བཤང་གཅི་དང་ཤ་ལྔ་བཟའ་བར་གསུངས་པ་སོགས་རྡོ་རྗེའི་ཚིག་འདི་དག་གི་ངེས་པའི་དོན་བཤད་པའི་རྒྱུད་ལུང་སྟོན་ཀྱི་རྗེས་
སུ་འབྲངས་པས་རྣམ་པར་དབྱེ་བ་སྟེ། བཤད་པ་ལ་འཇུག་པར་བྱ་སྟེ། དེ་ནས་བདེ་གཤེགས་གཙོ་བོས་ཀྱང༌། །གསང་བའི་དམ་པ་གསུངས་པ་ནི། །སེམས་ཅན་ཀུན་གྱི་དོན་གྱི་ཕྱིར། །སྤྱོད་མཆོག་དམ་པ་ཀུན་གསུངས་སོ།། ༈ མཛོད་
ལས། སྐད་ཅིག་མ་བརྒྱ་ཉི་ཤུ་ལ། །དེ་ཡི་སྐད་ཅིག་དེ་དག་ཀྱང༌། །དྲུག་ཅུ་ལ་ནི་ཐང་ཅིག་གོ། ཡུད་ཙམ་ཉིན་ཞག་ཟླ་གསུམ་ནི། །གོང་ནས་གོང་དུ་སུམ་ཅུར་འགྱུར། །ཞེས་འབྱུང་བ་ལྟར། སྐད་ཅིག་གི་དུས་དང༌། ཐང་ཅིག་གི་དུས་དང༌། ཡུད་ཙམ་གྱི་དུས་དང༌། །ཟླ་ཕྱེད་ཀྱི་དུས་དང༌། 
ཟླ་བའི་དུས་དང༌ལོ་ཡི་དུས། །དྲུག་བསགས་པ་ལས། བསྐལ་པ་གཅིག་ཅེས་པ་འགྲུབ་པ་བཞིན་དུ། གཟུགས་དང་སྒྲ་དང་རོར་ལྡན་པ། །ཞེས་པའི་གྲངས་གསུམ་གྱི་ངེས་དོན་སེམས་དབེན་གྱི་ཡེ་ཤེས་རླུང་གི་བཞོན་པ་དང་བཅས་པ། སོ་སོར་ཕྱེ་ན་དྲུག་ཟུང་དུ་བསྡེབས་ན་གསུམ་པོ་ལས་སྐད་ཅིག་
མ་ནི་གཅིག་ལ་ཆུ་ལས་ཉ་འཕར་གྱི་ཚུལ་དུ་སྒྱུ་མའི་སྐུ་རྫོགས་པ་ལ། གཟུགས་དང་སྒྲ་དང་རོར་ལྡན་པ། ཞེས་བརྗོད་དོ། །བསྐལ་པ་གྲངས་མེད་གསུམ་པོ་ནི། །སྐད་ཅིག་གཅིག་ཏུ་མཉམ་པར་བཤད། །ཟླ་བ་དྲུག་ཏུ་བསྒོམ་པར་བཤད་པ་ཡང་སོ་སོར་ཕྱེ་ན་དྲུག་ཏུ་འགྱུར་
བ་ལས་སྒྱུ་མའི་སྐུ་འགྲུབ་པར་གསུངས་པ་དེ་ཉིད་༼བསྐལ་པ་ཞེས་པའི་རྐང་པ་གཉིས་པོ་འདི་འདིར་འབྱུང་བ་བཞིན་དུ། དགོངས་པ་ལུང་སྟོན་གྱི་འགྱུར་ལས་ཀྱང་འབྱུང་མོད་ཀྱང་། པ་ཚབ་ཀྱིས་འགྱུར་ལས། གྲངས་གསུམ་བསྐལ་པ་གཅིག་ཅེས་པ། །སྐད་ཅིག་མ་ནི་གཅིག་ལ་བརྗོད། །ཅེས་

འབྱུང་ཞིང་། ཆག་འགྱུར་ཡང་དེ་དང་དོན་འདྲ་ལ། མཁས་པ་གཞན་དག་ཀྱང་འདིའི་རྒྱ་དཔེ་ལ་དགག་ཚིག་མེད་པས་གྲངས་མེད་གསུམ་ཞེས་པ་འགྱུར་སྐྱོན་ཡིན་གསུངས་པ་ལྟར་ལེགས་སོ།།༼ཡིན་ནོ། །བསམ་གཏན་གཉིས་ཀྱི་དངོས་པོ་
མེད་པ་འོད་གསལ་དུ་བྱས་ནས་མངོན་པར་བྱང་ཆུབ་པའི། དེ་འདྲའི་རྫོགས་པར་ལོངས་སྤྱོད་པ། །སྒྱུ་མའི་སྐུ་དེ་སྐད་ཅིག་མར་རོ། །གཅིག་ཏུ་འགྱུར་བ་ནི་རྒྱལ་བ་རྣམས་ཀྱིས་བསྔགས་པ་སྟེ། །ཐོག་མཐའ་བར་གསུམ་གྱི་དུས་གསུམ་སྣང་མཆེད་ཐོབ་གསུམ་
ལས་འདས་པ་སྟེ། དེ་གསུམ་དག་པ་ཡིན་པར་དགོངས་སོ། །གཟུགས་དང་སྒྲ་དང་རོར་ལྡན་པ། །རྣལ་འབྱོར་པས་ནི་ཟླ་དྲུག་བསྒོམ། །མཆོད་ཆེན་འོད་གསལ་དུ་འཇུག་པ་དེ་ནི་བྱས་ནས་སུ་སྟེ། དེའི་རྗེས་སུ་གསང་བའི་དེ་ཉིད་ཟུང་འཇུག་རྣམ་པར་
བསྒོམ་པར་བྱའོ།། ༈ ཡུལ་དང་དབང་པོ་གཉིས། དེ་གཉིས་འོད་གསལ་དུ་སྦྱོར་བ་ནི། །བཤང་གཅི་དང་ཟས་སུ་ཟ་བར་༼པར་བྱ་ཞེས་པའི་རྐང་པ་གཉིས་ཀྱི་དོན་ནི། རྫོགས་རིམ་པའི་སྤྱོད་པའི་དུས་སུ་ཡང་སྒྲས་ཟིན་ལྟར་འདོད་ཡོན་ལ་སྤྱོད་པ་བྱེད་པའོ། །
༽བྱེད་པའོ། །ཟ་ཚུལ་དེ་ལྟར་བྱས་ན་དེ་འདྲ་བ་སྟེ། དེའི་དངོས་གྲུབ་བྱེད་པ་ནི། །སྔར་བཤད་པའི་བཟའ་བ་རྣམ་པར་རྟོག་པ་མེད་པའི་འོ། དོན་གྱི་འོད་གསལ་གྱི་དེ་ཉིད་དེ། ངོ་བོ་འདི་ནི་བླ་ན་མེད་པ་ཟུང་འཇུག་སྟེ། །བྱང་ཆུབ་ཀྱི་སེམས་
གཅིག་འོད་གསལ་ལས་བྱུང་བའོ། །དེ་འདྲ་བའི་རྟོག་མེད་ལས་ཉོན་གྱིས་འདུས་ནི་མ་བྱས་པའི་ཤིང༌། །མི་རྟོག་པའི་དོན་ཟུང་འཇུག་ནི་འགྲུབ་པར་འགྱུར་རོ། །མཱྃ་ནི་༼མའི་འགོར་ཐིག་ལེ་ཡོད་མེད་གཉིས་བྱུང་ཞིང་། སྐལ་ལྡན་གྲགས་པའི་འགྲེལ་

བཤད་དུ། མཱ་མ་ཀཱིའི་མིང་ཡིག་གི་ཐོག་མ་ཡིན་པར་བཤད་པ་ནི་ཐིག་ལེ་མེད་པའོ། །ཐུགས་རྗེ་ཞབས་ཀྱི་འགྲེལ་བཤད་དུ་མཱ་མ་ཀཱིའི་སྒྲ་ལ་མཐའི་ཡི་གེ་གཉིས་ཕྱིས་ནས་ཐིག་ལེ་བྱིན་པར་བཤད་དོ། །དེ་ལྟར་སྣང་ཡང་འདི་ཤ་ཟ་བའི་ངེས་དོན་འཆད་པའི་སྐབས་ཡིན་ལ། དེ་ཡང་ཤའི་སྐད་དོད་ལ་མཾ་ས་
ཞེས་འབྱུང་བའི་སྟེང་ནས་འཆད་པ་ཡིན་པས་ཆག་འགྱུར་ལས། མཱཾ་ནི་ཞེས་འབྱུང་བ་ལྟར་བྱ་དགོས་སོ། །མཱཾ་ནི་མཱ་མ་ཀཱིའོ། །དེ་བསྒྱུར་ན་བདག་མ་སྟེ། དེ་ནི་བདག་བྱིན་གྱིས་བརླབ་པ་དག་པའི་སྒྱུ་མའི་སྐུའོ། །ས་ནི་སཾ་བྷོ་དྷི་སྟེ་དེ་ནི་མངོན་པར་བྱང་ཆུབ་པ་དོན་གྱི་འོད་གསལ་ལོ། །མཱ་དང་ཀླད་ཀོར་གཉིས་སོ་སོར་
ཕྲལ་ནས། ཀླད་ཀོར་ས་ཡིག་ལ་བྱིན་པའོ། །དེ་གཉིས་དབྱེར་མི་ཕྱེད་པའི་ཟུང་འཇུག་གི་བསམ་གཏན་ནི་མཾ་སའོ། །༽མཱ་མ་ཀཱིར་བཤད་དེ། །ས་ནི་མངོན་པར་བྱང་ཆུབ་པའོ། །དེ་འདྲ་བའི་བསམ་གཏན་ལ་དེ་ལ་ནི་དགའ་བར་སྤྱོད་པ། །ཤ་བཟའ་བར་བྱ་
ཞེས་བྱ་བར་རྩ་རྒྱུད་དེར་བཤད་དོ། །ཤ་ཟ་བའི་དོན་སྤྱིར་བཤད་ནས། བྱེ་བྲག་ཏུ་འཆད་པ་ནི་ནམ་མཁའ་ལྟར་མཐའ་ཡས་པ་འོད་གསལ་དང༌། རྣལ་འབྱོར་ནི། །སྦྱོར་བ་སྟེ། སྔ་མ་དང་དག་པའི་ཀུན་རྫོབ་གཉིས་སྦྱོར་བ་ནི་ཤ་ཆེན་དེ་ནི་རབ་ཏུ་བརྟག་པར་བྱ་བ་
ཡིན་པར་རྩ་རྒྱུད་ལས་བཤད་དོ། །དེ་གོམས་པས་སྐུ་གསུང་ཐུགས་ཀྱི་གསང་བ་ཡི་ནི་གོ་འཕང་མཆོག། རྡོ་རྗེ་གསུམ་དབྱེར་མི་ཕྱེད་པ་མཐར་ཐུག་པ་ནི་མྱུར་དུ་སྟེ། ཚེ་འདི་ཉིད་ལ་འགྲུབ་བོ། །ཡང་མཾ་སའི་སྒྲ་ལས་ས་མ་ཡ། དམ་ཚིག་དང་མཧཱ་ནི་ཆེན་པོའོ་གླང་
ཆེན་དང་རྟ། །དང་དེ་བཞིན་དུ་ཁྱི་ལ་སོགས་པའི་ཤ། ཟུང་འཇུག་པའི་ཕུང་པོ་ལྔ་ལ་སོགས་པ་རིགས་ལྔའི་ངོ་བོར་བསྟན་ནོ། །རིགས་ལྔའི་རིགས་ཀྱི་དབྱེ་བས། །༼དེ་ཡི་སྔ་མ་ལ་ས་མ་ཏ་ནི་མཉམ་པ་ཉིད་དོ། །དེ་ཡང་འོད་གསལ་དང་སྒྱུ་ལུས་གཉིས་མཉམ་པར་ཞུགས་

པའོ། །༼སྔར་ཇི་སྐད་བཤད་པ་ལྔས། དེ་དག་དང་གྲངས་མཉམ་པའི་འོ། །རྣལ་འབྱོར་པ་གང་ཞིག་གཉིས་སུ་མེད་པ། །ཟུང་འཇུག་གི་བསམ་གཏན་ལ་དགའ་བ་ཞེས་བྱ་བ་ནི་ཟས། །སུ་ཟ་བར་བྱེད་
པའོ། །ཁ་ཞེས་བྱ་བའི་ངོ་བོ་ནི། །འཇིག་རྟེན་པ་དང་འཇིག་རྟེན་འདས། །དེས་ན་གང་ཡང་ངམ། གང་དག་ལམ་འདིའི་རྣལ་འབྱོར་པ་འཇིག་རྟེན་ལས་འདས་པ་མཆོག། ཏུ་གྱུར་པ་མཁས་པའི་ཏིང་ངེ་འཛིན་ལ་ལོངས་སྤྱོད་པའི་ཟས་ཀྱི་གཙོ་བོ་ནི་རྣམ་པར་༼
པ་ཚབ་ཀྱི་འགྱུར་ལས། ཁྃ་ཞེས་བྱ་བ་འཇིག་རྟེན་པ། །འཇིག་རྟེན་འདས་པའི་ངོ་བོར་འགྱུར། །ཞེས་བསྒྱུར་བ་བདེའོ། །ཁྃ་གྱི་ཟས་འབྲས་ཆན་ལ་སོགས་པ་ལྷ་ལ་བཤོས་སུ་མི་དབུལ་ཞེས་བྱ་བའི་ངེས་དོན་ནི། ཉན་རང་དང་ཕར་ཕྱིན་གྱི་མདོ་སྡེ་ལ་སྤྱོད་པའི་འཇིག་རྟེན་པ་དང༌། རྒྱུད་སྡེ་འོག་མའི་རྣལ་
འབྱོར་གྲུབ་པའི་འཇིག་རྟེན་ལས་འདས་པས་ལོངས་སྤྱོད་པའི་ཏིང་ངེ་འཛིན་གྱི་ངོ་བོ་དེ་ཙམ་ཞིག་ལ། འདིའི་རྣལ་འབྱོར་པས་ལོངས་མི་སྤྱོད་པའོ། །༽མི་རྟོག་པའོ། །དེ་བཞིན་ཉིད་འོད་གསལ་དུ་རོ་གཅིག་པ། །དེ་ནི་ཟུང་འཇུག་འཁོར་བའི་མཐའ་དང་གཅིག་ཤོས་མྱ་ངན་ལས་
འདས་པའི་མཐའ་གཉིས་སྤངས། །པ་དེ་ནི་ཡིན་ནོ།། ༈ དེ་ལྟ་བུའི་རྣལ་འབྱོར་བརྟུལ་ཞུགས་བཟང་པོ་འདིས། །བྱང་ཆུབ་སེམས་དཔའ་སོགས་ནི་སྔར་བཤད་པ་བཞིན་ནོ། །བློ་ཅན་དང༌། །སངས་རྒྱས་རྣམས་ནི་མཉེས་འགྱུར་ཞིང༌། །དངོས་
གྲུབ་མྱུར་དུ་འཐོབ་པར་འགྱུར། །འདོད་ཁམས་དབང་ཕྱུག་༼ཅེས་སོགས་ཀྱི་ཕན་ཡོན་ནི། གཏོར་མའི་ཕན་ཡོན་དུ་སྔར་གསུངས་པ་ཕལ་ཆེ་བ་ཡང༌། ཟུང་འཇུག་གི་ཕན་ཡོན་ལ་དགོངས་ནས་ཡིན་ནོ། །༽འཇིག་རྟེན་ན། །ལས་ཀྱི་གོ་འཕང་འཐོབ་པར་

འགྱུར། །གཙོ་བོ་གཟི་ཆེན་སྟོབས་ཀྱིས་ཕྱུག། མདངས་དང་ལྡན་ཞིང་མཐོང་ན་དགའ། །མཐོང་བ་ཙམ་གྱིས་བསྐུལ་མེད་པར། །འཇིག་རྟེན་འདི་དག་དབང་དུ་འགྱུར། །འདི་ནི་སངས་རྒྱས་ཐམས་ཅད་ཀྱི། །གསང་བ་བྱང་ཆུབ་དམ་པ་འོ། །ཡང་དག་
སྔགས་ཀྱི་གསང་བ་འདི། །རྡོ་རྗེ་གསུམ་ནི། ཐ་མལ་པའི་ལུས་ངག་ཡིད་གསུམ་མོ། །དེ་ལས་འདས་པ་ནི་ཟུང་འཇུག་པའི་རྡོ་རྗེའི་སྐུ་གྲུབ་པ་དམ་པ་འོ། །གཙོ་བོ་དེ་བཞིན་གཤེགས་ཀུན་གྱི་སྟེ། །རྡོ་རྗེ་འཆང་གི་དམ་ཚིག་སྟེ། མཉམ་ཉིད་ཆེན་པོ་ཡིན་ཏེ་དམ་
ཚིག་རྣམས་ཀྱི་མཆོག་གོ། ཅེས་བྱ་བ་སྟེ། ངེས་པའི་དོན་ཏོ།། ༈ འོད་གསལ་དུ་ཞུགས་པའི་དེ་ཁོ་ན་ཉིད་རྣམ་པར་མི་འཇིག་པ་རྡོ་རྗེའི་སྐུའི་ངོ་བོ་ཉིད་དུ་གང་གིས་ལུས་དང་ངག་དང་ཡིད་རྣམས་བྱིན་གྱིས་རློབ་ཅིང་སྟེ་སྐྱེད་པ་སྟོན་པའི་ཚིག་
དེའི་གཞུང་གི་ཚོགས་ཀྱི་ལེའུ་ལ་ནི། སྐུ་དང་གསུང་དང་ཐུགས་བྱིན་གྱིས་རློབ་པའི་ལེའུ་ཞེས་བྱའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་དྲུག་པ་མཐའ་དྲུག་གིས་བཤད་པའོ། །། །
དེ་ལྟར་རྣལ་འབྱོར་པ་ཐ་མལ་པ་བསྐྱེད་རིམ་པ་དང༌། མཆོག་རྫོགས་རིམ་པ་རྣམས་ཀྱི་སྤྱོད་པ་ལེའུ་དྲུག་པར་ཡང་དག་པར་བསྟན་ནས། རིམ་གཉིས་ཀྱི་སྤྱོད་པ་དེ་ཉིད་སྔ་མར་མ་ཟད་སླར་ཡང་སྤྲོས་ནས་ཏེ། རྒྱས་པར་བཤད་པའི་ཕྱིར། དེ་ནས་
ཞེས་བྱ་བ་ལ་སོགས་པ་གསུངས་ཏེ།། ༈ དམ་ཚིག་ཆེན་པོ་ནི་རྡོ་རྗེ་འཆང་ཆེན་པོའོ། །རྡོ་རྗེ་འཆང་དེའི་ལམ་གྱི་དེ་ཁོ་ན་ཉིད་དེ། མི་སླུ་བ་ནི་ཡན་ལག་དྲུག་ནི་སོ་སོར་སྡུད་པ་སོགས་དྲུག་ལ་བྱས་ན་འོག་ནས་དེ་དྲུག་ཚང་བར་མི་སྟོན་པས་

སངས་རྒྱས་རྗེས་དྲན་གྱི་ཡན་ལག་སོགས་དྲུག་ལ་བྱའོ་གོ། སྔགས་ཀྱི་སྤྱོད་པའི་མཆོག་ནི་ཐུན་མོང་གི་བསྒྲུབ་པ་བསྐྱེད་རིམ་མོ་འོ། །དེ་དག་གིས་མངོན་པར་རྫོགས་པར་བྱང་ཆུབ་པ་ཐོབ་པར་བྱ་བ་མཆོག་ཐོབ་པ་ནི་རྡོ་རྗེ་
འཆང་ཉིད་ཐོབ་པ་སྟེ། དམ་ཚིག་ཆེན་པོའི་དེ་ཁོ་ན་ཉིད་མངོན་པར་རྫོགས་པར་བྱང་ཆུབ་༼མཆོག་ཅེས་པ་ཆག་འགྱུར་ལས་ཐོབ་བྱ་མཆོག་ཅེས་ཕྱིར་ལ་དྲངས་སོ། །༽པ་ཞེས་བྱའོ། །དེའི་དོན་གྱི་སྟེ། དེ་བརྗོད་བྱའི་དོན་དུ་བྱས་པའི་ལེའུ་ནི་དེ་རབ་ཏུ་སྟོན་པའི་
ཚིག་གི་ཚོགས་ཏེ་དེ་བཅོམ་ལྡན་འདས་ཀྱིས་གསུངས་སོ། །ཞེས་བྱ་བར་སྦྱར་རོ།། ༈ འདོད་པའི་ལོངས་སྤྱོད་ཅེས་བྱ་བ་ལ་སོགས་པ་ལ། འདོད་པ་ཐམས་ཅད་ནི་གཟུགས་ལ་སོགས་པའི་ཡུལ་རྣམས་སོ། །དེ་རྣམས་ལ་ཉེ་བར་ལོངས་སྤྱོད་པ་
ནི། དབང་པོའི་ཤེས་པས་རྗེས་སུ་མྱོང་ཞིང་ཡིད་ཀྱི་ཤེས་པས་གོམས་པར་བསྟེན་པས་སོ། །ཇི་ལྟར་བསྟེན་ཞེ་ན། ཇི་ལྟར་འདོད་པ་ཞེས་གསུངས་ཏེ། ཇི་ལྟར་འདོད་པ་ཞེས་བྱ་བ་ལ། འདོད་པ་ནི་འདུན་པ་སྟེ། འདོད་ཡོན་གང་དང་གང་བསྟེན་པར་འདོད་
པ་ནི་ཇི་ལྟར་འདོད་པ་དེ་ལྟར་བསྟེན་ནོ་འོ། །དེ་ལ་འདོད་པ་ཞེས་སྨོས་པས་ནི་འི་རྣམ་པའང་འཛིན་ལ་ནི་དེའི་དོན་ནི་མིག་ལ་སོགས་པས་གཟུགས་ལ་སོགས་པ་ངན་པ་དང༌། འབྲིང་དང༌། མཆོག་རྣམས་གཟུགས་རྡོ་རྗེ་ལ་སོགས་པར་གཅིག་པའི་
རྣམ་པས་ཡུལ་དུ་བྱེད་པའོ། །དེའི་ཚེ་རྣལ་འབྱོར་པས་ཀྱང་གང་སྤྱད་ན་དབང་པོ་རྟེན་བཅས་རྣམས་རྒྱས་པ་དང་ཇི་ལྟར་རྗེས་སུ་མཐུན་པར་ཏེ། མཐུན་པ་རྣམས་ལོངས་སྤྱོད་པས་བསྟེན་པར་བྱེད་པ་ནི་ཇི་ལྟར་འདོད་པ་ཞེས་བྱ་བའི་དོན་ཡིན་གྱི། རང་འདོད་པ་ཡིན་ཡང་

དབང་པོ་རྒྱས་པ་དང་རྗེས་སུ་མི་མཐུན་པ་མི་བསྟེན་ཞེས་པའོ་སྟེ། འདོད་པའི་ལོངས་སྤྱོད་ཅེས་པའི་སྐབས་འདིར་སྤྲོས་པ་དང་བཅས་པའི་སྤྱོད་པ་ལ་སྤྱོད་དོ་ཞེས་བྱ་བ་ནི་དངོས་སུ་མེད་ཀྱང་། རྩ་ཚིག་གི་ལྷག་མར་གདོན་ནོ་འོ། །སྤྱོད་པ་སྤྱད་པ་དེས་ཅི་ཞིག་
འགྲུབ་ཅེ་ན། འདི་ལྟ་བུ་ཡི་ཞེས་བྱ་བ་ལ་སོགས་པ་གསུངས་ཏེ། འདི་ལྟ་བུ་ནི་བཤད་མ་ཐག་པའོ། །སྦྱོར་བ་ཡིས་ཞེས་བྱ་བ་ནི་འདོད་ཡོན་གྱི་ཡུལ་རྣམས་དང་མིག་སོགས་ཀྱི་དབང་པོ་རྣམས་མཉམ་པར་སྦྱོར་བ་མི་འགོག་པར་ལོངས་
སྤྱད་པས་སངས་རྒྱས་ཏེ་རྡོ་རྗེ་འཆང་ཉིད་མྱུར་ཞིང་སྟེ། རིངས་པར་ཚེ་འདི་ཉིད་ལ་ངེས་པར་འཐོབ་པར་འགྱུར་བའོ།། ༈ དེ་ལྟར་སྤྲོས་པ་དང་བཅས་པའི་སྤྱོད་པ་བསྟན་ནས་སྤྲོས་པ་མེད་པའི་སྤྱོད་པའི་དབང་དུ་མཛད་ནས། འདོད་པའི་ལོངས་
སྤྱོད་ཅེས་བྱ་བ་ལ་སོགས་པ་གསུངས་ཏེ། འདོད་ཡོན་ལ་རང་ཇི་ལྟར་འདོད་པར་བསྟེན་བྱ་སྟེ། ཞེས་བྱ་བ་ནི། སྒྲུབ་པ་པོ་བདག་ཉིད་ཡུལ་གང་འདོད་པ་དང་རྗེས་སུ་མཐུན་པར་བསྟེན་པའོ་དང༌། ཡུལ་གང་ལ་སྤྱད་ན་ཇི་ལྟར་བདེ་བ་ཆེན་པོ་ཉམས་
སུ་མྱོང་བ་བསྐྱེད་པའི་གང་ཟག་འདོད་པའི་ཡོན་ཏན་ལྔས་བདག་སྟེ་རང་ཉིད་དང༌། གཞན་རྣམས་ལ་མཆོད་པར་བྱ་ཞིང་སྟེ་ཚིམ་པར་བྱའོ། །ཇི་ལྟར་ཚིམ་པར་བྱ་ཞེ་ན། རང་གི་ལྷ་ཡི་སྦྱོར་བ་ཡིས་ཞེས་བྱ་བ་སྟེ། རང་གི་ལྷ་ཡི་ཏིང་ངེ་༼
འདིར་དཔེ་ཁ་ཅིག་ལས། རང་གི་རང་བཞིན་གྱི་ཏིང་ངེ་འཛིན་གྱིས་སོ། །ཞེས་པ་དང༌། འགྱུར་གསར་གཉིས་ལས་སྒྱུ་མ་ལྟ་བུའི་ཏིང་ངེ་འཛིན་གྱིས་སོ། །ཞེས་འབྱུང་ཡང་མི་ལེགས་ཏེ། འདིར་རིམ་པ་གཉིས་ཀའི་ཐུན་མོང་བའི་སྤྱོད་པ་ཡིན་པའི་ཕྱིར་དང༌། རང་གི་ལྷའི་རྣལ་འབྱོར་གྱིས་བྱ་བར་གསལ་བར་

གསུངས་པའི་ཕྱིར་རོ། །ཚིགས་བཅད་གཉིས་ཀས་དབང་པོ་ལ་ཕན་འདོགས་པའི་ཡུལ་རྣམས་ལ་རང་གང་འདོད་པ་དང་མཐུན་པར་ལོངས་སྤྱོད་ཅེས་འདྲ་བར་འབྱུང་ཡང༌། སྔ་མ་སྤྲོས་བཅས་དང་ཕྱི་མ་སྤྲོས་མེད་ལ་སྦྱོར་བས་མི་ཟློས་སོ། །༽འཛིན་
གྱིས་སྤྱད་པར་བྱའོ་སོ། །འདོད་ཡོན་ལ་ཅི་བདེར་ལོངས་སྤྱད་དགོས་པ་དེ་ཉིད་ཀྱིས་ན་དཀའ་ཐུབ་ཅེས་བྱ་བ་ལ་སོགས་པ་གསུངས་ཏེ། ལུས་ངལ་ཞིང་དུབ་པའི་སྦྱོར་བས་གཙུག་ལག་ཁང་ལ་སོགས་པ་སྒྲུབ་པའི་དཀའ་ཐུབ་དང༌། ཤིང་དྲུང་པ་
ལ་སོགས་པའི་སྦྱངས་པའི་ཡོན་ཏན་བཅུ་གཉིས་ཀྱི་སྡོམ་པ་སྟེ། ཡི་དམ་ལེན་པ་དང་། མུ་སྟེགས་ཀྱི་བརྟུལ་ཞུགས་རི་ལས་མཆོང་ཞིང་མེར་འཇུག་པ་ལ་སོགས་པ་མི་བཟད་པ་སྟེ། དཀའ་སྤྱད་དེ་རྣམས་ཀྱིས་བསྟེན་ཅིང་སྟེ་གདུང་བཞིན་
པས་ནི་འགྲུབ་པར་མི་འགྱུར་ཏེ། ཞེས་པ་བྱང་ཆུབ་རྙེད་པར་མི་འགྱུར་རོ། །འོ་ན་ཐབས་གང་གིས་བྱང་ཆུབ་མྱུར་དུ་འགྲུབ་པར་འགྱུར་ཞེ་ན། འདོད་པའི་ལོངས་སྤྱོད་ཐམས་ཅད་ལ། །བསྟེན་ན་མྱུར་དུ་འགྲུབ་པར་འགྱུར། །ཞེས་བྱ་བ་གསུངས་ཏེ། 
ཐམས་ཅད་ཀྱིས་འདོད་ཅིང་དོན་དུ་གཉེར་བར་བྱ་བ་ཡིན་པའི་ཕྱིར་འདོད་པ་ཐམས་ཅད་དོ། །དེ་རྣམས་ལ་ཉེ་བར་ལོངས་སྤྱོད་པས་བསྟེན་པ་ནི་རྡོ་རྗེ་འཆང་ཆེན་པོ་མཉེས་པར་བྱེད་པ་སྟེ། དེས་ནི་མྱུར་དུ་ཚེ་འདི་ཉིད་ལ་ཕྱག་རྒྱ་ཆེན་པོར་གྲུབ་པ་
འཐོབ་པར་འགྱུར་རོ། །ཞེས་པ་སྟེ་སྒྲ་ཇི་བཞིན་པའོ།། ༈ དེ་ལྟར་ལུས་གདུང་བའི་སྒོ་ནས་ཕྱག་རྒྱ་ཆེན་པོར་འགྲུབ་པ་ཐོབ་པ་ཡོངས་སུ་བཀག་ནས། སྒྲུབ་པ་པོའི་ཡིད་ཀྱི་གདུང་བ་ནི་བཟའ་བཏུང་ལ་སོགས་པ་ལ་ཧ་ཅང་སྲེད་དྲགས་པ་ལ་བརྟེན་

ནས་ཡིད་ལ་སྡུག་བསྔལ་དྲག་པོ་བསྐྱེད་པ་དེའང་དགག་པར་བྱ་བའི་ཕྱིར། སློང་མོ་ཟ་ཞིང་ཞེས་བྱ་བ་ལ་སོགས་པ་གསུངས་ཏེ། སྔར་བཤད་པ་ལ་བརྟེན་ནས་བསླངས་པའི་སློང་མོའི་ཟས་ཟ་བའི་ངང་ཚུལ་གྱིས་སྔགས་མི་བཟླས་ཞིང་སྟེ་བརྗོད་པར་
མི་བྱའོ། །སློང་མོ་ཟ་བ་ནི་ཕྱོགས་ཙམ་ཉེ་བར་མཚོན་པའི་དོན་ཡིན་ཏེ། དེ་བས་ན་སློང་དུ་འགྲོ་བ་དང་འདྲ་བར་ཡོངས་སུ་འཚོལ་བ་ལ་སོགས་པ་དམན་པ་ལ་ཧ་ཅང་ཆགས་དྲགས་ནས་འཇུག་པ་གཞན་རྣམས་དང་ལྡན་པས་ཀྱང་བཟླས་པར་མི་བྱའོ། །
སློང་ལའང་དགའ་བར་མི་བྱའོ་ཞེས་བྱ་བ་ནི། སློང་བ་ཞེས་པ་ནི་ཉེ་བར་མཚོན་པ་སྟེ། སློང་བ་ལའང་ཧ་ཅང་མ་ཆགས་ཤིང་ཟས་ལ་ཧ་ཅང་ཞེན་པར་མ་གྱུར་པར་ཇི་ཙམ་གྱིས་ལུས་གནས་པར་འགྱུར་བ་དེ་ཙམ་གྱིས་ཆོག་ཤེས་པས་ཤིན་ཏུ་
སྤྲོས་པ་མེད་པའི་སྤྱོད་པ་སྤྱད་པར་བྱའོ། །སྔར་བཤད་པ་དེ་ལྟ་བུའི་སྤྱོད་པ་རྣམས་ལ་གནས་པས་ཅི་ཞིག་བྱ་ཞེ་ན། འདོད་པ་ཀུན་ལ་ཞེས་བྱ་བ་ལ་སོགས་པ་གསུངས་ཏེ། ༼ནི་ལམ་འདི་ཞུ་བདེ་གཙོ་བོར་སྒྲུབ་པ་ཡིན་ལ། དེ་ལ་ནི་དབང་པོ་རྟེན་བཅས་ཀྱི་ལུས་རྒྱས་
པ་དགོས་པའི་ཕྱིར། སྲོག་འཚོ་བ་ཙམ་ལ་བྱར་མི་རུང་གི། བཟའ་བཏུང་སོགས་ལ་ཇི་ཙམ་ལོངས་སྤྱོད་པས་བདེ་བ་འཕེལ་བའི་གྲོགས་སུ་འགྱུར་བ་དེ་ཙམ་ལས་ཐལ་ཆེས་པ་འགོག་པའོ། །འདི་ནི་ཤིན་ཏུ་སྤྲོས་མེད་པའི་ཁྱད་ཆོས་མིན་གྱི། སྤྱོད་པ་གཞན་གཉིས་ལའང་འདྲ་སྟེ། དཀའ་འགྲེལ་དུ་བཤད་
པར་བྱའོ། །ཤིན་ཏུ་སྤྲོས་མེད་པའི་སྤྱོད་པ་བྱེད་པ་ལ་ལས་ཀྱི་ཕྱག་རྒྱ་དངོས་སུ་མེད་ཀྱང་ཡེ་ཤེས་ཀྱི་ཕྱག་རྒྱའི་འདོད་ཡོན་ལ་ཇི་ལྟར་འདོད་པར་ལོངས་སྤྱོད་པ་ནི་ཡོད་དོ། །༽སྔགས་ནི་ཡི་གེ་གསུམ་མོ། །ཡན་ལག་ནི་ལུས་སུ་ཡང་བསྒྱུར་བས་མ་ཉམས་པ་ནི་ལྷའི་ལུས་ཀྱི་

རྣལ་འབྱོར་དང༌། རང་ཉིད་དབྱེར་མི་ཕྱེད་པའི་སྒོ་ནས་འདོད་པ་ཀུན་ལ་ལོངས་སྤྱོད་པའི་སྔགས་པས་བཟླས་པར་བྱ་བའོ། །དེ་ལྟར་འདོད་ཡོན་ལ་ལོངས་སྤྱོད་པ་བྱས་པ་ལ་ཡོན་ཏན་ཅི་ཞིག་ཡོད་ཅེ་ན། ལུས་དང་ངག་དང་སེམས་
རྣམས་ནི་ཞེས་བྱ་བ་ལ་སོགས་པ་གསུངས་ཏེ། འདོད་ཡོན་སྤྱི་དང༌། ཁྱད་པར་དུ་རིག་མའི་འདོད་ཡོན་ལ་སྤྱོད་པས་ལུས་དང་ངག་དང་སེམས་རྣམས་ནི་བདེ་བར་གནས་པ་ལས་ནི་རྩེ་གཅིག་པའི་ཏིང་ངེ་འཛིན་དུ་ར་གྱུར་པ་འཐོབ་པའོ། །དེ་ཐོབ་ན་བྱང་ཆུབ་སྟེ་རྡོ་
རྗེ་འཆང་ཆེན་པོ་ཉིད་ཐོབ་ཅིང་ཡང་དག་པར་ཉམས་སུ་མྱོང་བ་རྙེད་པར་འགྱུར་བའོ། །དཀའ་སྤྱད་དྲག་པོ་༼རྩེ་གཅིག་པའི་ཏིང་ངེ་འཛིན་ཐུན་མོང་བ་ལ་འདོད་ཡོན་ལ་སྤྱོད་པ་འདི་དགོས་པ་མ་ཡིན་གྱི། ལྷན་ཅིག་སྐྱེས་པའི་བདེ་བ་ཆེན་པོའི་རྩེ་གཅིག་པ་སྐྱེད་པ་ལ་འདི་དགོས་པ་ཡིན་པས་
སོ་སོར་ཕྱེད་དགོས་སོ། །༽སྤོང་བ་ལས་གཞན་དུ་ཞེས་བྱ་བ་ལ་སོགས་པ་ནི། གཞན་དུ་ཞེས་པའི་རྐང་པ་གཉིས་ཀྱི་དངོས་བསྟན་གྱིས་དཀའ་ཐུབ་ཀྱི་སྤྱོད་པའི་ཉེས་པ་དང་ཤུགས་ལ་བདེ་བར་སྤྱད་པའི་ཕན་ཡོན་སྟོན་པ་ཡིན་ཏེ། ཡ་ང་བ་སྟེ། དུས་མ་ཡིན་
པར་འཆི་བའི་རྒྱུ་རྐྱེན་རྣམས་མ་སྤངས་པས་འཆི་བའི་དུས་བྱས་ཤིང་འདི་ནས་ཤི་འཕོས་ནས་དམྱལ་བ་སྟེ་མནར་མེད་པ་ལ་སོགས་པར་ངེས་པར་སྲེག་པར་འགྱུར་རོ་ཞེས་པ་སྟེ། དྲང་བའི་དོན་ཏོ།། ༈ སློང་མོ་ཟ་ཞིང་ཞེས་སོགས་ཀྱི་ངེས་དོན་
ལུང་སྟོན་གྱི་ལུང་གིས་བཤད་པ་བརྗོད་པར་བྱ་སྟེ། ༼འོ་ན་སྔར་བཤད་པའི་མི་བཟད་པ་ཞེས་པའི་དཀའ་སྤྱད་བསྟེན་ན། ཉེས་དམིགས་དེ་གཉིས་སུ་འབྱུང་མོད་ཀྱང༌། དཀའ་ཐུབ་དང་སྡོམ་པ་གཉིས་བསྟེན་པ་ལ་དེ་གཉིས་འབྱུང་བ་མི་འཐད་པས། དཀའ་སྤྱད་སྤྱིའི་ཉེས་དམིགས་

སུ་ཇི་ལྟར་འཐད་སྙམ་ན། མུ་སྟེགས་ཀྱི་དཀའ་སྤྱད་དང༌། ལམ་འདིར་ཞུགས་ནས་དབང་དང་དམ་ཚིག་ཐོབ་ཀྱང་། དེ་སྤངས་ཏེ་དཀའ་སྤྱད་བྱེད་པ་གཉིས་ཀྱི་ཉེས་དམིགས་སྟོན་པས་སྐྱོན་མེད་དོ། །༽སློངས་མོའི་སྐད་དོད་བྷིཀྵ་ལ་ངེས་ཚིག་གི་ཚུལ་གྱིས་བྷིནྣ་ཐ་
དད་དང་ཨཀྵ་ར་ཡི་གེ་སྟེ། ཐ་དད་དུ་བྱེད་པ་ནི། རླུང་དང་ཡི་གེའི་གདངས་སློངས་མོ་ཡིན་ལ། དེ་ལྟར་བྱས་པའི་སྔགས་དེ་འདོན་པ་ནི་སློངས་མོ་དེ་ཟ་བའོ་སྟེ། །དེ་དག་སློངས་མོ་ཟ་བར་མི་འདོད་པ་ནི། །རྣལ་འབྱོར་པ་གང་ཞིག་རླུང་དང་སྔགས་ཀྱི་གདངས་གཉིས་དབྱེར་མེད་དུ་བྱས་ནས་ཟློས་པར་
དགའ་བའོ་དེ། །དེ་འདྲ་བའི་རྣལ་འབྱོར་པ་ཡིས་དབུགས་འབྱུང་བ་དང༌། རྔུབ་པ་དང་། །སྦྱོར་བ་སྟེ་༼ཆག་འགྱུར་ལས་སློང་མོ་དེ་དག་ཟ་མི་འདོད་ཅེས་འབྱུང་ངོ༌། །༽དཀྱིལ་འཁོར་བཞི་ཡི་རླུང་གི་དེ་ཉིད་ལ་ནི། །ཤེས་རབ་
ལྷ་མོའི་རླུང་དང་ཐབས་མགོན་པོའི་རླུང་དུ་བྱས་པའི་ཀྱི་གཞིར་གནས་ནས། །གནས་པ་གསུམ་སྔགས་ཡི་གེ་གསུམ་དང་དབྱེར་མེད་དུ་བྱས་ཏེ་ཀྱི་ཡན་ལག་མ་ཉམས་པ་སྔར་བཤད་པ་བཞིན་བཟླས། །པར་བྱའོ། །རྣལ་འབྱོར་དབང་པོ་ཉིན་མཚན་དུ། །བཟླས་
བརྗོད་གྲངས་སུ་བྱས་པ་ནི། །ཁྲི་ཕྲག་གཉིས་དང་ཆིག་སྟོང་དང༌། །དེ་བཞིན་དྲུག་བརྒྱ་དག་ཏུ་འགྱུར། །ཞེས་བྱ་བ་སྟེ། ངེས་པའི་དོན་ཏོ། ༼ལུང་སྟོན་ལས། དཀའ་ཐུབ་དང་སྡོམ་པ་མི་བཟད་པ་ལ་ཡང་ངེས་དོན་གྱི་བཤད་པ་མཛད་པ་འདིར་མ་དྲངས་པ་ནི། གོང་མའི་
འཕྲོས་ཀྱིས་ཤེས་སླ་བ་ལ་དགོངས་སོ།། ༈ ༽ལམ་འདིར་འདོད་ཡོན་ལ་སྤྱོད་པ་དགོས་པ་ལ་ནན་ཏན་དུ་བསྟན་པའི་ཕྱིར་གསུངས་པ་ནི། འདས་པ་སྟེ། སྔོན་བྱུང་བའི་ཤེས་བྱ་ཐམས་ཅད་མཁྱེན་པའི་ཡེ་ཤེས་ཅན་རྣམས་ཀྱང་འདོད་ཡོན་ལ་སྤྱོད་པ་འདི་

ཉིད་ཀྱིས་རྡོ་རྗེ་འཆང་ཆེན་པོ་ཉིད་འཐོབ་པར་བསྟན་པའི་ཕྱིར། སངས་རྒྱས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ནི་རིན་པོ་ཆེ་ལྟ་བུའི་གང་ཟག་གོ། བྱང་ཆུབ་སེམས་དཔའ་ནི་པདྨ་དཀར་པོ་ལྟ་
བུའི་གང་ཟག་ལ་སོགས་པའོ། །སྔགས་ཀྱི་སྤྱོད་པ་ནི་བྱ་བའི་རྒྱུད་དང་། སྤྱོད་པའི་རྒྱུད་དང་། གཉི་ག་སྟེ་རྣལ་འབྱོར་གྱི་འི་རྒྱུད་ལས་བཤད་པའི་སྤྱོད་པའོ། །དེ་དག་གི་མཆོག་ནི་རྣལ་འབྱོར་བླ་མེད་གྱི་སྤྱོད་པ་སྟེ་དེ་རྣམས་སྤྱོད་པའི་ངང་ཚུལ་
ཅན་གང་ཡིན་པ་དེ་རྣམས་ཀྱིས་ནི་ཆོས་ཞེས་བྱ་སྟེ་ཀུན་རྫོབ་ཀྱི་བདེན་པའོ། །མི་གཡོ་བ་ནི་དོན་དམ་པའི་བདེན་པ་སྟེ་ཆོས་དང་ལྡན་པའི་མི་གཡོ་བ་ནི་ཆོས་མི་གཡོ་བའོ། །དེ་དག་ཟུང་དུ་འཇུག་པའི་བདག་ཉིད་ཅན་རྡོ་རྗེ་འཆང་ཆེན་པོ་ཉིད་ནི་དབང་ཕྱུག་
ཐམས་ཅད་ཀྱི་གཞིར་གྱུར་པས་ན་མཆོག་སྟེ་ཕུལ་དུ་བྱུང་བའོ། །དེ་བརྙེས་པ་ནི་མངོན་སུམ་དུ་བྱས་པའོ། །བརྙེས་པ་དེ་ཡང་འདོད་པའི་ཡོན་ཏན་ཐམས་ཅད་ལ་ཇི་ལྟར་འདོད་པར་བསྟེན་པ་ལས་ཡིན་ནོ་སོ་ཞེས་བྱ་བའི་ཚིགས་སུ་བཅད་པས་ནི། 
འདོད་ཡོན་ལ་བསྟེན་པ་སྤངས་ན་རྩེ་གཅིག་པ་བྱང་སེམས་ཞུ་བའི་བདེ་བ་ཆེན་པོ་ཐོབ་པར་མི་འགྱུར་བའི་ཕྱིར་སླར་ཡང་དཀའ་ཐུབ་ལ་སོགས་པ་དགག་པར་མཛད་པ་སྟེ། དགོངས་པ་མ་ཡིན་པས་བཤད་པའོ།། ༈ སྔོན་བྱོན་པའི་སངས་རྒྱས་དེ་
རྣམས་ཀྱིས་བསྟེན་པར་གྱུར་པའི་ཡུལ་རྣམས་ནི། རེ་རེ་ཞིང་རྣམ་པ་གསུམ་གསུམ་དུ་བསྟན་ཅིང་གནས་ཀྱི་དགོད་པ་སྟེ། འདོད་ཡོན་བསྟེན་པའི་གཞི་འདིང་བར་བྱ་བའི་ཕྱིར། ཆགས་ཅན་ཞེས་བྱ་བ་ལ་སོགས་པ་གསུངས་ཏེ། ཆགས་

ཅན་ཞེས་པ་ལ་ཆགས་པ་ནི་ཡུལ་ཐོབ་པ་རྣམས་ལ་ཞེན་པ་ཡིན་ལ། དེ་ཡང་གཉིས་སུ་མེད་པའི་ཡེ་ཤེས་འདོད་ཅིང་སྤྱོད་ལམ་ཐམས་ཅད་དུ་བསྟེན་ཅིང་སློབ་པའོ། །སེམས་ཅན་ཐམས་ཅད་ཀྱིས་འདོད་ཅིང་དོན་དུ་གཉེར་བར་བྱ་བ་ཡིན་པས་ན་འདོད་
པའོ། །སངས་རྒྱས་ཉིད་རབ་ཏུ་སྟེར་བའི་ཡོན་ཏན་དང༌ལྡན་པས་ན་ཡོན་ཏན་ཡིན་ལ། འདོད་པ་ཡང་ཡིན་༼འདི་དག་གིས་ནི་འདོད་ཡོན་ལ་ཆགས་པ་ལམ་དུ་བྱེད་པ་ལ་དགའ་བ། དབང་པོ་རྣོ་བ། ཟུང་འཇུག་ཐོབ་པར་འདོད་པ་སྟེ་ཁྱད་པར་གསུམ་དང་ལྡན་པ་ཞིག་ལམ་འདིའི་རྟེན་དུ་
བསྟན་ཏོ། །༽ལ་ཡོན་ཏན་ཡང་ཡིན་པས་ན་འདོད་པའི་ཡོན་ཏན་ཏེ། ལྔ་པོ་དེ་དག་ནི་དབང་པོ་ལྔའི་ཡུལ་དུ་གྱུར་པ་ལ། སྤྱོད་ལམ་ཐམས་ཅད་དུ་བསྟེན་ཅིང་རྟག་ཏུ་བསླབ་པར་བྱའོ། །འདོད་ཡོན་ལ་བསྟེན་པ་དེ་ལྟར་བྱས་པས་ཅི་ཞིག་བྱ་ཞེ་ན། 
བྱང་ཆུབ་སེམས་དཔའ་ཞེས་བྱ་བ་ལ་སོགས་པ་གསུངས་ཏེ། བྱང་ཆུབ་སེམས་དཔའ་ནི་མིག་ལ་སོགས་པའི་ངོ་བོ་ཉིད་སའི་སྙིང་པོ་ལ་སོགས་པར་བཤད་པ་རྣམས་ཏེ། ཡུལ་ལྔ་ཤིན་ཏུ་ཡིད་དུ་འོང་བ་ཡང་ཡང་ལོངས་སྤྱོད་པས་དབང་པོ་དེ་དག་མཉེས་པར་
བྱབ་སྟེ་ཚིམ་ནས་རྒྱས་པར་འགྱུར་རོ་འོ། །སའི་སྙིང་པོ་སྟེ་མིག་ལ་སོགས་པ་མཉེས་ཤིང་ཚིམ་པས་ཅི་ཞིག་བྱེད་ཅེ་ན། བྱང་ཆུབ་ཉི་མ་ཞེས་བྱ་བ་ལ་སོགས་པ་གསུངས་ཏེ། བྱང་ཆུབ་ནི་ས་ལ་སོགས་པའི་ངོ་བོ་ཉིད་སྤྱན་ལ་སོགས་པའོ། །
དེ་རྣམས་དང་ལྡན་པའི་འོད་གསལ་བས་ཉོན་མོངས་པ་ངེས་པར་བསྲེགས་པའི་གཟི་བརྗིད་ཅན་ནི་བྱང་ཆུབ་ཉི་མ་སྟེ་རྣམ་པར་སྣང་མཛད་ལ་སོགས་པའོ། ༼ཞེས་པ་ནི་དབང་པོ་ལྔ་རྒྱས་པས་དེ་རྣམས་ཀྱི་རྟེན་འབྱུང་བ་བཞི་རྒྱས་པར་འགྱུར་རོ། །

།༼དེ་ལྟར་སྤྱན་ལ་སོགས་པ་དང་ལྡན་པའི་རྣམ་པར་སྣང་མཛད་ལ་སོགས་པའི་དེ་བཞིན་གཤེགས་པ་དེ་རྣམས་གཟུགས་ཀྱི་ཕུང་པོ་ལ་སོགས་པའི་ངོ་བོ་ཉིད་དུ་ཆགས་པར་བྱ་ཞིང་དགྱེས་པར་གྱུར་ལ་ཚིམ་པར་
བྱའོ། །༼ཞེས་པ་ནི་དབང་པོ་དང༌། དབང་རྟེན་གྱི་ལུས་རྒྱས་པས་ཕུང་པོ་ལྔ་རྒྱས་པར་འགྱུར་རོ། །ཕུང་པོ་རྒྱས་ཚུལ་ནི། དབང་པོ་རྟེན་བཅས་ཀྱི་གཟུགས་ཕུང་སྟོབས་དང་ལྡན་པར་གྱུར་པ་ན། ལུས་ཀྱི་བྱང་སེམས་དཀར་པོ་འཕེལ་ལོ། །དེ་འཕེལ་བ་མན་ངག་བཞིན་དུ་གཏུམ་མོའི་མེས་བཞུས་པ་
ན། ཐོག་མར་ལུས་དབང་ལ་བརྟེན་ནས་བདེ་བའི་ཚོར་བ་སོགས་རྒྱས་པར་འགྱུར་རོ། །དེ་བྱུང་བ་ན་ཡིད་ཀྱི་ཤེས་པའི་ཚོར་བ་བདེ་བ་སོགས་ཀྱང་རྒྱས་པར་འགྱུར་བ་འདི་ནི། འདོད་ཡོན་ལ་སྤྱད་པས་ལམ་གྱི་གྲོགས་སུ་འགྱུར་བ་རྣམས་ཀྱིའང་འདོད་ཡོན་ལ་སྤྱོད་པ་ལམ་དུ་བྱས་པའི་དགོས་པའི་གནད་
དོ།། ༈ ཡུལ་ལྔ་རེ་རེ་ལ་གསུམ་གསུམ་དུ་བྱས་པའི་རྣམ་པ་གསུམ་པོ་བསྟན་པ་ནི་གཟུགས་ལ་ཞེས་བྱ་བ་ལ་སོགས་པ་སྟེ། མིག་གི་ཡུལ་གཟུགས་ལ་རྣམ་པ་གསུམ་སྟེ། དམན་པ་དང་བར་མ་དང་མཆོག་གསུམ་དུ་རྣམ་
པར་ཤེས་ཤིང་རྟོགས་པར་བྱས་ནས། དེ་ལས་མཆོག་ཏུ་གྱུར་པ་རང་གི་རིགས་ཏེ་རྣམ་སྣང་གི་རིགས་ཀྱིས་གཙོ་བོ་བྱས་པའི་ལྷ་རྣམས་ལ་གཟུགས་སྣ་ཚོགས་པས་མཆོད་པར་བྱེད་པ་སྟེ། སྤྲོས་པ་དང་བཅས་པའི་སྤྱོད་པ་ལ་གནས་༼
ཞེས་པ་ནི་ལྷ་དང་རང་ལ་དངོས་སུ་མཆོད་པའི་ཚེ། ཡུལ་མཆོག་ཏུ་གྱུར་པ་དབུལ་ཞེས་པའམ། ཡང་ན་ཐ་མལ་པའི་གཟུགས་གསུམ་པོ་དེ་ལས་མཆོག་ཏུ་གྱུར་པ་དེ་གསུམ་ལྷར་བསྐྱེད་པ་དབུལ་བའི་དོན་ནོ། །༼པའི་སྔགས་པས་ལྷའི་འཁོར་ལོ་མཆོད་པར་བྱ་ཞིང་ཡང་

དག་པར་ཚིམ་པར་བྱའོ། །དེ་ཉིད་བཅོམ་ལྡན་ཞེས་བྱ་བའི་དེ་ཉིད་ནི་གཟུགས་ལ་རྣམ་པ་གསུམ་ཞེས་གང་གསུངས་པ་དེའོ། །གཞན་མ་ཡིན་པ་ནི་དེ་གསུམ་རྣམ་སྣང་དུ་བསྐྱེད་ནས་དབུལ་བའི་དོན་ནོ་འོ། །སྣ་ཚོགས་པ་ནི་སངས་རྒྱས་ཐམས་ཅད་ཀྱི་
སྐུ་རྡོ་རྗེའི་བདག་ཉིད་ཅན་ཏེ་དེ་ཉིད་ནི་བཅོམ་ལྡན་འདས་རྣམ་པར་སྣང་མཛད་དོ། །གཞི་ཞེས་པ་ནི་སྐུ་རྡོ་རྗེའི་སྤྲུལ་པ་ཀུན་གྱི་གཞིའོ། །དེ་བཞིན་དུ་རྣ་བའི་ཡུལ་སྒྲ་ལ་ཡང་རྣམ་པ་གསུམ་དུ་ཤེས་པར་བྱས་ནས་དེ་ལས་མཆོག་ཏུ་གྱུར་པ་རང་གི་རིགས་ཏེ། རིན་
འབྱུང་གི་རིགས་ཀྱིས་གཙོ་བོ་བྱས་པའི་ལྷ་རྣམས་ལ་དབུལ་བར་བྱ་ཞིང་སོ་སོར་བསྟབ་པར་བྱའོ། །དེ་ཉིད་ཅེས་བྱ་བ་ནི་སྒྲ་རྣམ་པ་གསུམ་པོ་དེ་ནི་བཅོམ་ལྡན་འདས་རིན་ཆེན་འབྱུང་གནས་ལས་གཞན་པ་མ་ཡིན་པའོ། །དེ་བཞིན་དུ་དྲི་ལ་རྣམ་པ་
གསུམ་དུ་ཤེས་པར་བྱས་ནས་མཆོག་ཏུ་གྱུར་པས་སངས་རྒྱས་སོགས་པ་སྟེ། འོད་དཔག་མེད་ལ་སོགས་པའི་རིགས་ཅན་གྱིས་གཙོ་བོ་བྱས་པའི་ལྷ་རྣམས་ལ་དབུལ་བར་བྱ་ཞིང་ཉེ་བར་བསྟབ་པར་བྱའོ། །དེ་ཉིད་ཅེས་བྱ་བ་ནི་དྲི་ཞེས་བྱ་བ་གང་
ཡིན་པ་ཉིད་ནི་ཆོས་ཀྱི་འབྱུང་གནས་ཏེ་འོད་དཔག་ཏུ་མེད་པའོ། །རོ་ལ་ཞེས་བྱ་བ་ལ་སོགས་པ་ལ། རོ་ལ་རྣམ་པ་གསུམ་དུ་ཤེས་པར་བྱས་ནས། དེ་ལས་མཆོག་ཏུ་གྱུར་པ་ལས་ཀྱི་རིགས་ཅན་གྱིས་གཙོ་བོ་བྱས་པའི་ལྷ་རྣམས་ལ་དབུལ་བར་བྱ་
སྟེ། རོ་གསུམ་པོ་གང་ཡིན་པ་དེ་ཉིད་ནི་བཅོམ་ལྡན་འདས་དོན་ཡོད་པར་གྲུབ་པའོ། །རེག་ལ་ཞེས་བྱ་བ་ལ་སོགས་པ་ལ། དེ་བཞིན་དུ་རེག་བྱ་ལ་རྣམ་པ་གསུམ་དུ་ཤེས་པར་བྱས་ནས། དེ་ལས་མཆོག་ཏུ་གྱུར་པ་བདག་གི་རིགས་ཏེ་རྡོ་

རྗེའི་རིགས་ཅན་གྱིས་གཙོ་བོ་བྱས་པའི་ལྷ་རྣམས་ལ་དབུལ་བར་བྱ་ཞིང་ཚིམ་པར་བྱའོ། །དེ་ཉིད་ཅེས་བྱ་བ་ནི་རེག་བྱ་གསུམ་པོ་གང་ཡིན་པ་དེ་ཉིད་ནི་མི་བསྐྱོད་པ་ཡིན་པའོ།། ༈ གཟུགས་སྒྲ་ཞེས་བྱ་བ་ལ་སོགས་
པས་ནི། བཤད་མ་ཐག་པའི་དོན་དེ་དག་ཉིད་བསྡུས་ནས་སྟོན་པར་མཛད་པ་ཡིན་ཏེ། དེ་ལྟར་གཟུགས་ལ་སོགས་པ་ལྔ་ནི་རྣམ་༼རིགས་བཞིའི་མཆོད་པའི་ལྷག་མ་མ་བཤད་པ་རྣམས་ནི་རིགས་དང་པོའི་སྐབས་ལས་ཤེས་པར་བྱའོ། །༽པར་སྣང་
མཛད་ལ་སོགས་པ་རིགས་ལྔའི་ངོ་བོ་ཉིད་ཡིན་པས་ཡུལ་ལྔ་དེ་རྣམས་སུ་བསྐྱེད་པ་རྣམས་ཀྱིས་འདོད་ཡོན་ལ་ཉིན་མཚན་རྟག་ཏུ་ལོངས་སྤྱོད་པར་བྱེད་པའི་སེམས་ཀྱི་མངོན་པར་འདུ་བྱེད་པར་བསྐྱེད་པར་བྱ་ཞིང་སྦྱར་བར་བྱའོ། །འདི་དེ་ཞེས་བྱ་བ་ལ་
སོགས་པས་ནི་བཤད་མ་ཐག་པའི་སེམས་བསྐྱེད་པ་གང་ཡིན་པ་དེ་ནི་དུས་གསུམ་དུ་བཞུགས་པའི་སངས་རྒྱས་ཐམས་ཅད་ཀྱི་གསང་ཞིང་སྦ་བར་གྱུར་པ་སྟེ། སངས་རྒྱས་ཀྱི་འབྲས་བུ་ཐོབ་པར་བྱེད་པས་སྙིང་པོ་བཏུས་པ་ཡིན་ནོ། །
༈ དེ་ལྟར་གཟུགས་ལ་སོགས་པ་ཐབས་ཀྱི་སྟེ། ལྷ་ཕོའི་ངོ་བོ་ཉིད་དུ་བཞག་ནས། ཡང་ཡུལ་ལྔ་དེ་རྣམས་ཉིད་སྤྱན་ལ་སོགས་པ་ཤེས་རབ་ཀྱི་སྟེ། ལྷ་མོའི་ངོ་བོ་ཉིད་དུ་ཡོངས་སུ་གྱུར་པར་བསྟན་པར་བྱ་བའི་ཕྱིར། 
གཟུགས་སྒྲ་ཞེས་བྱ་བ་ལ་སོགས་པ་གསུངས་ཏེ། ཡང་ན་༼པ་ཚབ་ཀྱི་འགྱུར་ལས། ཡང་ན་སྔགས་པས་གཟུགས་སོགས་ཀྱི། །ལྷ་ཉིད་རྟག་ཏུ་བསྒོམ་པར་བྱ། །ཞེས་གཟུགས་སོགས་ལྷ་མོ་བཞིར་བསྒོམ་པ་ལ་ཡང༌། ཡང་གི་སྒྲ་ཡོད་པ་ལེགས་སོ། །༼ཞེས་བྱ་

བ་ནི་ཕྱོགས་ཏེ་ལུགས་གཞན་སྟོན་པར་བྱེད་པའི་ཚིག་གི་ཕྲད་དོ། །གཟུགས་ལ་སོགས་པའི་ཡུལ་རྣམས་ནི་ལྷ་རྣམས་ཏེ་ཤེས་རབ་སྤྱན་མ་ལ་སོགས་པ་བཞིའི་ཀྱི་ངོ་བོ་ཉིད་དུ་རྟག་ཏུ་བསྒོམ་མོ། །ཡང་ཡུལ་ལྔ་པོ་དེ་རྣམས་ཉིད་ལ་གཟུགས་རྡོ་རྗེ་
ལ་སོགས་པར་རིགས་ཀྱི་དབྱེ་བས་ཡོངས་སུ་གྱུར་པར་བསྟན་པའི་ཕྱིར། ཡང་ན་ཞེས་བྱ་བ་གསུངས་ཏེ། ༸དེ་ཡང་གཟུགས་སྤྱན་མ། སྒྲ་མཱ་མ་ཀཱི། དྲི་གོས་དཀར་མོ། རོ་སྒྲོལ་མ་དང་། མཱ་མ་ཀཱི་རིགས་གཉིས་འཛིན་པས་རེག་བྱ་ཡང་དེར་བསྒོམ་མོ། །༽རིགས་
རྣམས་ཀྱི་ཚུལ་ནི་རིགས་ཀྱི་དབྱེ་བས་གང་རྣམ་པར་བསྒོམ་ཞིང་ཤེས་པར་བྱ་བ་དེ་ནི་རིགས་ཀྱི་ཚུལ་དུ་རྣམ་པར་བསྒོམ་པ་སྟེ་གཟུགས་རྡོ་རྗེ་ལ་སོགས་པ་རིགས་ལྔའི་རིགས་ལས་བྱུང་བ་དེ་རྣམས་ཀྱིས། རིགས་ཀྱི་ཚུལ་དུ་རྣམ་པར་
བསྒོམ་ཞིང་སྟེ། བསམ་ལ་ཞེས་པའོ།། ༈ ཡུལ་དང་ལྷ་དེ་རྣམས་ཀྱང་རྡོ་རྗེ་འཆང་ཆེན་པོའི་ངོ་བོར་དམིགས་པར་བྱ་སྟེ། སྦྱོར་བ་སྟེ་ལྷར་དམིགས་པ་སོགས་ཀྱི་རྣལ་འབྱོར་ཐམས་ཅད་བཅོམ་ལྡན་འདས། རྡོ་རྗེ་སེམས་༼
རིགས་ཀྱི་ཚུལ་དུ་སྒོམ་ཚུལ་ནི། གཟུགས་གཟུགས་རྡོ་རྗེ་མར་བསྒོམ་པ་ནས། རེག་རེག་རྡོ་རྗེ་མར་བསྒོམ་པའི་བར་ཏེ། རྣམ་སྣང་ལ་སོགས་པའི་རིགས་ཀྱི་དབྱེ་བ་ལྔས། གཟུགས་རྡོ་རྗེ་སོགས་སུ་ཕྱེ་བའི་ཚུལ་གྱིས་བསྒོམ་པའོ།། ༼དཔར་བལྟའོ་འ་ཞེས་བྱ་བ་ལ་སོགས་
པ་སྒྱུ་མ་བདེ་མཆོག་ལས་གསུངས་པའི་ཕྱིར་རོ། སྤྱིའི་དོན་ཏེ། ༼ལེའུ་དང་པོའི་འགྲེལ་པར། གཟུགས་ལ་རྣམ་གསུམ་ཞེས་སོགས་འདི་རྣམས་ཚུལ་བཞིར་བཤད་པར་གསུངས་པ་ལ་འདིར་ཡིག་དོན་མ་བྱུང་བ་ནི། སྔར་འདི་འདྲའི་རིགས་གཞན་བྱུང་བ་ལ་བཤད་པ་བཞིན་ནོ། །

སྤྲོས་པ་དང་བཅས་པའི་སྤྱོད་པའོ།། ༈ གཟུགས་ལ་ཞེས་བྱ་བ་ལ་སོགས་པ་ལ། ཡིད་དུ་འོང་བ་དང་ཡིད་དུ་མི་འོང་བ་དང་ལུང་དུ་མ་བསྟན་པ་སྟེ། ཡུལ་བར་མ་བཏང་སྙོམས་པའི་དབྱེ་བས་ཡུལ་རྣམ་པ་
གསུམ་པོ་རིམ་པ་བཞིན་དུ་སྣང་བ་གསུམ་གྱི་དང་པོ་ལས་བྱུང་བའི་ཆགས་པའི་རང་བཞིན་དང༌། མཆེད་པ་ལས་བྱུང་བའི་ཆགས་པ་དང་བྲལ་བའི་རང་བཞིན་དང༌། ཉེར་ཐོབ་ལས་བྱུང་བའི་བཏང་སྙོམས་ཀྱི་རང་བཞིན་བརྒྱད་ཅུའི་རྣམ་རྟོག་རྣམས་ཀྱིས་
ཡུལ་དུ་གྱུར་པར་ས་མིག་གིས་རྣམ་པར་ཤེས་པར་བྱས་ལ་ཏེ། རྗེས་སུ་མྱོང་བ་ནི་མཆོད་པའི་བདག་ཉིད་ཅན་ཏེ། མཆོད་པའི་རྫས་དང་དེ་ལེན་པ་མཆོད་ཡུལ་ཉེ་བར་མཚོན་པའི་དོན་གྱིས་ན་སྒྲུབ་པ་པོ་རང་ཉིད་མཆོད་པར་བྱ་བ་དང༌། 
མཆོད་པའི་བདག་ཉིད་ཅན་གྱི་ངོ་བོ་ཉིད་དུ་གྱུར་པ་ཡིན་པས། རྣལ་འབྱོར་པས་བདག་ཉིད་ལ་མཆོད་པར་བྱའོ། །མཆོད་པའི་འཁོར་གསུམ་རང་རྡོ་རྗེ་འཆང་དུ་བྱས་པའི་ངོ་བོར་བལྟ་བ་དེ་བས་ན་སྣ་ཚོགས་པ་སྟེ། བརྟན་པ་དང་གཡོ་བའི་བདག་ཉིད། རིགས་ཐམས་
ཅད་ཀྱི་བདག་ཉིད་ཅན་ཏེ་སངས་རྒྱས་རྣམ་པར་སྣང་མཛད་ཀྱི་གཞི་ཡིན་ནོ་ཞེས་པ་སྟེ། གཞིའི་སྐད་དོད་ཨ་ལ་ཡ་ལ་ལི་ཡ་ཐིམ་པ་ལ་འཇུག་པས་རྣམ་པར་སྣང་མཛད་གང་དུ་ཐིམ་པར་གྱུར་པ་དེ་ནི་རྣམ་པར་སྣང་མཛད་ཀྱི་གཞི་སྟེ། རྣམ་པར་སྣང་མཛད་
སྐྱེད་པར་མཛད་པའི་བཅོམ་ལྡན་འདས་ཚོགས་གཉིས་དང་ལྡན་པའི་སངས་རྒྱས་རྡོ་རྗེ་འཆང་བ་གང་ཡིན་པ་སྟེ། དེ་ཉིད་ནི་རྣལ་འབྱོར་པའོ། །དེ་བཞིན་དུ་༼ཞེས་པ་ནི་ཡུལ་རེ་རེ་ལ་གསུམ་གསུམ་དུ་ཕྱེ་བ་སྣང་བ་གསུམ་ལས་བྱུང་བའི་རང་བཞིན་གསུམ་གྱིས་

ཡུལ་དུ་བྱས་པ། དབང་པོའི་ཤེས་པས་མྱོང་བ་དང༌། མཆོད་པའི་འཁོར་གསུམ་རང་རྡོ་རྗེ་འཆང་དུ་བསྐྱེད་པའི་ངོ་བོར་བྱས་ནས། དབུལ་བ་ཕྱི་མ་བཞི་ལ་ཡང་བསྒྲེ་བར་སྟོན་པའོ། །༼སྒྲ་རྣམ་པ་གསུམ་རྗེས་སུ་མྱོང་བ་ན་ལྷ་རྣམས་ལ་སྟེ་ཤེས་རབ་སྣང་བ་དང༌། ཐབས་མཆེད་
པ་དང༌། ཉེ་བར་ཐོབ་པ་གསུམ་མཉམ་གཞག་ཏུ་ཉམས་སུ་མྱོང་བས་རང་ཉིད་རྡོ་རྗེ་འཆང་དུ་བྱས་པ་དང་ཡུལ་རྣམས་ལ་རྒྱས་བཏབ་སྟེ། བདག་ཉིད་ལ་དབུལ་བར་བྱའོ། །རིན་ཆེན་འབྱུང་གནས་གཙོ་ཞེས་བྱ་བ་ནི། འདི་ལས་རིན་པོ་ཆེ་རྣམས་འབྱུང་བས་ན་རིན་
ཆེན་འབྱུང་གནས་གཙོ་སྟེ། སྣ་ཚོགས་པའི་བདག་ཉིད་ཅན་རྡོ་རྗེ་འཆང་ཆེན་པོའོ། །དེ་ཡང་རྣམ་པར་ཤེས་པ་སྣང་བ་གསུམ་གྱི་བདག་ཉིད་ཅན་དུ་མོས་པ་གང་ཡིན་པའི་རྣམ་འབྱོར་པ་ཅན་དེ་ཉིད་དོ། །དེ་བཞིན་དུ་དྲི་རྣམ་པ་གསུམ་དང་
ཕྲད་ཅིང་ཡུལ་དུ་བྱེད་པ་ན་སངས་རྒྱས་ལ་སོགས་པ་སྟེ་སྣང་བ་ལ་སོགས་པས་རྒྱས་བཏབ་པའི་ཡུལ་དང་སྒྲུབ་པ་པོ་ལ་དབུལ་བར་བྱའོ། །འདོད་ཆགས་ཆོས་ཀྱི་འབྱུང་གནས་ནི་འོད་དཔག་ཏུ་མེད་པའོ། །དེའི་གཙོ་བོ་ནི་རྡོ་རྗེ་འཆང་ཆེན་པོར་བསྒོམས་པའི་
རྣལ་འབྱོར་པ་དེ་ཉིད་དོ། །རོ་ལ་ཞེས་བྱ་བ་ལ་སོགས་པ་ལ། ཐོགས་མེད་རྡོ་རྗེ་ནི་དོན་ཡོད་པར་གྲུབ་པའོ། །དེ་སྐྱེད་པའི་ངོ་བོ་ཉིད་ཀྱིས་འཆང་བར་མཛད་པས་ན་ཐོགས་མེད་རྡོ་རྗེ་འཛིན་ཏེ་རྡོ་རྗེ་འཆང་ཆེན་པོ་སྒྲུབ་པ་པོར་བྱས་པ་དེ་ཉིད་དོ། །རེག་ལ་ཞེས་
བྱ་བ་ལ་སོགས་པ་ལ། བདག་གི་རིགས་ཏེ་བདག་ཉིད་ལ་དབུལ་བར་བྱའོ། །མི་བསྐྱོད་པའི་ཚུལ་ནི་མི་བསྐྱོད་པའི་སྐུར་སྣང་བ་བརྙེས་ཤིང་མི་བསྐྱོད་པ་རབ་ཏུ་སྐྱེད་པའི་ངང་ཚུལ་ཅན་གང་ཡིན་པ་དེ་ནི་མི་བསྐྱོད་པའི་ཚུལ་བརྙེས་པ་སྟེ། རྡོ་རྗེ་ཅན་

ཞེས་པ་རྡོ་རྗེ་འཆང་ཆེན་པོར་བསྒོམས་པའི་རྣལ་འབྱོར་པ་དེ་ཉིད་དོ། །བརྙེས་པ་ཞེས་བྱ་བ་ནི་ཐོབ་པ་ནི་རྙེད་པའོ་ཞེས་ལུང་ལས་གསུངས་སོ།། ༈ གཟུགས་ལ་ཞེས་བྱ་བ་ལ་སོགས་པའི་རྐང་པ་བཞིས་ནི། བཤད་
མ་ཐག་པའི་དོན་ཉིད་ཀྱི་ཉམས་སུ་ལེན་ཚུལ་གསལ་བར་སྟོན་པ་༼ཆག་འགྱུར་ལས། རྙེད་པ་ཞེས་ཐོབ་པ་ལ། བརྙེས་ཞེས་པ་ནི་ལུང་ངོ༌། །ཞེས་འབྱུང་ལ། དེའི་དོན་ནི། རྙེད་པ་ཞེས་གཅིག་ཚིག་ཐོབ་པ་ལ་བརྙེས་ཞེས་མང་ཚིག་ཏུ་བྱས་པ་ནི། ལུང་སྟེ་རྒྱལ་བའི་བཀའ་ཡིན་པས་སྒྲ་
པ་དང་འགལ་ཡང་སྐྱོན་མིན་ཞེས་པའོ། །༽ཡིན་ཏེ། གཟུགས་ལ་སོགས་པ་རྣམས་ལ་རྟག་ཏུ་ཞེས་པའི་རྟག་ཏུ་ནི་དུས་ཡིན་ལ་ནི། དེ་ཡང་ཡུལ་ལྔ་འདས་པ་དང་མ་འོངས་པའི་སྐད་ཅིག་མ་སྟེ། དུས་ནི་གཟུགས་སོགས་ཀྱི་དངོས་པོར་མེད་ཅིང་
གཟུགས་སྒྲ་སོགས་ལ་སེམས་སྦྱར་དགོས་པས་པར་གཟུགས་སོགས་ཀྱི་ད་ལྟར་གྱི་སྐད་ཅིག་མའི་སྒོ་ནས་ཡུལ་རྣམས་སེམས་རྣམ་པར་ཤེས་པ་གསུམ་གྱི་ངོ་བོར་བལྟས་ནས་དབུལ་བ་ལ་རང་གི་སེམས་སྦྱར་བར་བྱའོ་ཞེས་པ་སྟེ། དོན་བསྡུ་ན་
གཟུགས་ལ་སོགས་པའི་ཡུལ་རྣམས་ནི་མཉམ་བཞག་ཏུ་ཉམས་སུ་མྱོང་བའི་སེམས་གསུམ་པོ་འདི་ཉིད་ཀྱི་ངོ་བོ་ཉིད་དོ་ཞེས་ཤེས་པར་བྱའོ། །ཞེས་བྱ་བ་ཡིན་པར་དགོངས་སོ། །འདི་དེ་ཞེས་བྱ་བ་སྟེ་བཤད་མ་ཐག་པ་སྣང་བ་སེམས་སྦས་ཀྱི་
སྤྱོད་པ་ཉིད་སྒྲུབ་པ་པོ་གང་གིས་༼འདིས་ནི་གཟུགས་སོགས་ཀྱི་ཡུལ་རྣམས་ལ་སེམས་གསུམ་གྱི་ངོ་བོ་ཉིད་དུ་རྒྱས་འདེབས་པ། རྣལ་འབྱོར་པའི་བློ་སྦྱོང་ཚུལ་བསྟན་པ་ཡིན་གྱི། ཕྱི་དོན་བཀག་ནས་སེམས་ཙམ་དུ་སྟོན་པ་མ་ཡིན་ཏེ། དཔེར་ན་གཟུགས་སོགས་ལྷ་རྣམས་ཉིད་ཀྱི་

ངོ་བོར་བལྟ་བར་བཤད་པས། ལྷ་མིན་པའི་གཟུགས་སོགས་ཁས་ལེན་པ་མི་འགལ་བ་བཞིན་ནོ། །༽ཡོངས་སུ་ཤེས་ནས་སྤྱོད་པ་ནི། སངས་རྒྱས་ཐམས་ཅད་ཀྱི་སྟེ་རིན་པོ་ཆེ་ལྟ་བུའི་གང་ཟག་རྣམས་ལ་སྦྱིན་པར་བྱ་བ་ཡིན་གྱི་ཙནྡན་ལྟ་བུ་ལ་སོགས་པ་རྣམས་
ལ་བསྟན་པར་བྱ་བ་མ་ཡིན་པས་ན་གསང་བའོ། །སྙིང་པོ་བཏུས་པའོ་ཞེས་བྱ་བ་ནི། རྒྱུད་ཀྱི་གཅེས་པའི་དོན་ཡང་དག་པར་བླངས་ནས་བསགས་ཤིང་ཕུང་པོར་བྱས་པའི་ཕྱིར་ན་བཏུས་པའོ། །སྙིང་པོ་ནི་དུས་གསུམ་དུ་བཞུགས་པའི་དེ་བཞིན་གཤེགས་
པ་རྣམས་ཏེ། དེ་རྣམས་ཀྱི་བཏུས་པ་ནི་བཤད་མ་ཐག་པའི་ཚུལ་ལོ། །གཟུགས་སྒྲ་ཞེས་བྱ་བ་ལ་སོགས་པ་ལ་སྔར་བཤད་པ་ལྟ་བུའི་སྔགས་པ་སྟེ་ཡན་ལག་མ་ཉམས་པར་རླུང་སྔགས་དབྱེར་མེད་དུ་ཟློས་པས་གཟུགས་ལ་སོགས་པ་རྣམ་པ་
གསུམ་གྱིས་ཏེ། གསུམ་པོ་ལྷ་ཉིད་དུ་ཞེས་པ་དེ་ཡེ་ཤེས་གསུམ་གྱི་ངོ་བོ་ཉིད་དུ་བསྒོམ་ཞིང་ཤེས་པར་བྱའོ།། ༈ ཡེ་ཤེས་གསུམ་ངོ་བོ་ཉིད་ཀྱི་རང་བཞིན་གྱི་དབྱེ་བ་བསྟན་པར་བྱ་བའི་ཕྱིར། ཡང་ན་ཞེས་བྱ་བ་ལ་སོགས་པ་གསུངས་ཏེ། 
དེ་ལ་གཟུགས་ལ་སོགས་པ་དེ་རྣམས་ལ་རིགས་ཏེ། ཆགས་པ་དང་། ཆགས་པ་དང་བྲལ་བ་དང༌། ཆགས་པ་བར་མའི་རང་བཞིན་ཏེ་དེ་རྣམས་ཀྱི་དབྱེ་བ་ནི་ཁྱད་པར་གྱི་ཚུལ་ལོ། །དེ་རྣམས་རྣམ་པར་བསྒོམ་པ་ནི་རྗེས་སུ་མྱོང་བས་བསྒོམ་ཞིང་
ཤེས་པར་བྱའོ། །དེ་ནི་འདི་སྐད་སྟོན་པ་ཡིན་ཏེ། གཟུགས་ལ་སོགས་པའི་ཡུལ་རྣམས་ལ་ཕྱི་རོལ་ཏེ་ཐ་མལ་པའི་ཡུལ་དུ་མངོན་པར་ཞེན་པ་ཡོངས་སུ་བཟློག་ནས། ཡུལ་དེ་རྣམས་ལ་འདོད་ཆགས་ཆུང་ངུ་དང་ལ་སོགས་པས་བསྡུས་པ་བར་མ་

དང་ཆེན་པོར་གནས་པའི་འདོད་ཆགས་ལ་སོགས་པའི་རང་བཞིན་བརྒྱད་ཅུ་ལ་ཉིན་མཚན་གྱིས་ཕྱེ་བས་བརྒྱ་དྲུག་ཅུའི་ངོ་བོ་ཉིད་རྗེས་སུ་མྱོང་བས་ཤེས་པར་བྱའོ། །ཞེས་པ་སྟེ། སྦས་པའོ། །འདི་ནི་སྤྲོས་པ་མེད་པའི་སྤྱོད་
པའོ།། ༼འདིའི་དོན་བསྡུ་ན། མཉམ་གཞག་ཏུ་སྣང་མཆེད་ཐོབ་གསུམ་གྱི་ཡེ་ཤེས་ཉམས་སུ་མྱོང་བ་ལས། བྱུང་བའི་རྗེས་ཐོབ་ཀྱི་སྐབས་ཀྱི་རང་བཞིན་གྱི་རྟོག་པ་ཉམས་སུ་མྱོང་བས། ཡུལ་རྣམས་ཡེ་ཤེས་གསུམ་གྱི་ངོ་བོར་ཤེས་པར་བྱ་བའི་དོན་ཏོ།། ༈ གཟུགས་
ལ་ཞེས་བྱ་བ་ལ་སོགས་པ་ལ། མཆོག་ལ་སོགས་པ་གཟུགས་རྣམ་པ་གསུམ་གྱི་ཡུལ་ལ་ཤེས་པར་བྱ་ཞེས་པ་སྟེ། སྣང་བ་གསུམ་གྱི་ངོ་བོ་ཉིད་དུ་ཡོངས་སུ་ཤེས་པའི་རྒྱུད་ཀྱི་སྣང་བ་གསུམ་མོ་འོ། །མཆོད་པར་བྱེད་པ་ནི་
འདོད་ཡོན་གྱི་རང་བཞིན་ཤེས་ནས་ལོངས་སྤྱོད་པའི་སྒྲུབ་པ་པོཔའོ། །མཆོད་པར་བྱ་ཞེས་པ་ནི་སྣང་བ་གསུམ་དང་འོག་ནས་བཤད་པའི་གཟུགས་གསུམ་འོད་གསལ་བའི་ངོ་བོ་ཉིད་དུ་ཡོངས་སུ་བསྟིམས་པ་སྟེ། ཐིམ་པར་བྱས་པ་འདི་ཉིད་ནི་བླ་ན་
མེད་པའི་མཆོད་པ་སྟེ། འོད་གསལ་བ་ཞེས་གང་གསུངས་པ་དེ་ཉིད་ནི་རྡོ་རྗེ་འཆང་ཆེན་པོ་སྟེ། ཟུང་འཇུག་དེའི་སྐྱེད་པའི་རྒྱུར་གྱུར་པའི་ཕྱིར་འོད་གསལ་ལ་ཟུང་འཇུག་རྡོ་རྗེ་འཆང་གི་མིང་གིས་གཏགས་སོ་རོ། །དེ་བཞིན་དུ་སྒྲ་ལ་སོགས་པ་
རྣམས་ལ་ཡང་འོད་གསལ་བའི་ངོ་བོ་ཉིད་དུ་རྣམ་པར་ཤེས་པར་བྱ་སྟེ། ༼ཞེས་པ་ནི་སྣང་བ་གསུམ་དང་འོག་ནས་འཆད་པ་ལྟར་གྱི་ཡུལ་རེ་རེ་ལ་གསུམ་གསུམ་དུ་བྱས་པ་འོད་གསལ་དུ་གཞུག་པའི་མཆོད་པ་བྱ་བ་དང་། འོད་གསལ་ལ་ཟུང་འཇུག་གི་

རྡོ་རྗེ་འཆང་གི་མིང་གིས་བཏགས་པ་རྣམས་བསྒྲེ་བར་སྟོན་པའོ།། ༈ ཇི་སྐད་དུ་བཤད་པའི་རྒྱུད་ལུང་སྟོན་ལས་ཀྱང་། ནང་ནི་སེམས་ཅན་གྱི་རྒྱུད་དུ་གཏོགས་པའི་ཡུལ་ལྔའོ་དང་དེ་བཞིན་ཕྱི་རོལ་ནི་སྣོད་ཀྱི་ཡུལ་ལྔའོ་དང་། གཉི་ག་ནི་དབང་པོའི་རྟེན་ཁོག་
པའོ། །དེ་གསུམ་རྗེས་སུ་མི་དམིགས་པ། འོད་གསལ་དུ་བཅུག་པའི་གཞུག་རྒྱུ་ནི་གཟུགས་ལ་སོགས་པ་རྣམ་པ་གསུམ་དུ་བཤད་པ་དེ་ཡིན་ཏེ། ལྷ་རྣམས་ལ་ནི་དབུལ་བར་བྱ། །ཞེས་གསུངས་པས། འདི་ནི་ཤིན་ཏུ་སྤྲོས་པ་མེད་པའི་སྤྱོད་པ་སྟེ་
མཐར་ཐུག་པའོ།། ༈ ད་ནི་རྗེས་སུ་དྲན་པ་དྲུག་གསུངས་པ་ནི། སངས་རྒྱས་རྗེས་སུ་དྲན་པར་སྦྱོར་ཞེས་བྱ་བ་ལ་སོགས་པ་སྟེ། སྐུ་དང་༼༸ཞེས་པ་ནི་འོད་གསལ་དུ་གཞུག་པའི་དོན་ནོ།། ༼གསུང་དང་ཐུགས་རྣམས་༼
སྤྱན་མ་སོགས་བཞིར་བསྒོམ་པ་དང༌། རྡོ་རྗེ་མ་ལྔར་བསྒོམ་པ་ཡང་གཟུགས་སོགས་ལྔ་ཡིན་ལ། དེ་རྣམས་འོད་གསལ་དུ་འཇུག་ཚུལ་ནི། སྔ་མ་དང་ཐ་དད་མེད་པས་འགྲེལ་པར་ཟུར་དུ་མ་བཤད་དོ། །༽བསྒོམ་ཞེས་བྱ་བའི་དོན་ནི། སྐུ་སྟེ་ལུས་སྐུ་སོགས་གསུམ་སྒོམ་བཞིན
པས་ཞེས་ཐོབ་པ་ལས་རྗེས་དྲན་དང་པོ་གསུམ་སྒོམ་ཞེས་པའོ། །སྒོམ་པ་ནི། རིགས་བརྒྱ་དང་ལྔ་དང་གསུམ་དང་རིགས་གཅིག་གིས་འི་རབ་ཏུ་དབྱེ་བས་ལུས་རྣམ་པར་དབེན་༼པ་ཚབ་ཀྱི་འགྱུར་ལས། བསྒོམས་བཞིན་པས་ཐོབ་པ་ལས། ཞེས་འབྱུང་ངོ་། །
༼པ་སྒོམ་པར་བྱེད་པ་སྟེ། དེས་ནི། རིགས་གཅིག་ལ་སོགས་པའི་སངས་རྒྱས་རྣམས་རྗེས་སུ་དྲན་པར་འགྱུར་རོ། །དེ་བཞིན་དུ་གསུང་བསྒོམ་པ་ནི་རྡོ་རྗེ་བཟླས་པའི་གོམས་པ་མཐར་ཐུག་པས་ཏེ། དེའི་བར་དུ་ངག་རྣམ་པར་དབེན་པ་བསྒོམས་

པར་བྱེད་པ་སྟེ། དེས་ནི། ཆོས་རླུང་དང་སྔགས་རྗེས་སུ་དྲན་པར་འགྱུར་རོ་འོ། །ཐུགས་སྒོམ་པ་ནི་རང་བཞིན་གྱི་སྣང་བ་ཡེ་ཤེས་གསུམ་གྱི་འི་རིམ་གྱིས་སེམས་ཀྱི་དེ་ཁོ་ན་ཉིད་ལ་རྣམ་པར་རྟོག་པ་སྟེ། དེས་
ནི་རྡོ་རྗེ་སྟེ། བདེ་སྟོང་དབྱེར་མི་ཕྱེད་པ་རྗེས་སུ་དྲན་པར་འགྱུར་རོ་འོ། །རིགས་ནི་རྗེས་སུ་དྲན་པར་ཞེས་བྱ་བ་ལ། རིགས་ནི་ལུས་དང་ངག་དང་ཡིད་ཀྱི་དེ་ཁོ་ན་ཉིད་དོ། །དེའི་རྗེས་སུ་དྲན་པ་ནི་ཡེ་ཤེས་གསུམ་གྱི་ངོ་བོ་ཉིད་ཀྱིས་རང་གི་ཡུལ་སོ་
སོར་ཡོངས་སུ་ཤེས་པའོ། །སྦྱོར་བ་ནི་ཡེ་ཤེས་གསུམ་སྔ་མ་ཕྱི་མ་ལ་ཐིམ་པའི་ཚུལ་གྱིས་ཕྱིས་ཉེར་ཐོབ་ཀྱི་ཚེ་གཅིག་ཏུ་བྱས་པ་སྟེ། དཔེའི་འོད་གསལ་ཉེར་ཐོབ་ཏུ་བསྡུས་པའི་ལུགས་སོ། །དེ་བས་ན་ཡེ་ཤེས་གསུམ་པོ་ཡང་དག་པར་སྦྱོར་བདེ་ལས་འོ། །
ཐ་མལ་པའི་ལུས་ལ་བསྡིགས་པར་བྱེད་པས་ན་ཁྲོ་བོ་ནི་འོད་གསལ་མངོན་དུ་བྱེད་པའི་ཐབས་ཀྱི་ཡེ་ཤེས་ཀྱི་སྐུ་སྒྱུ་ལུས་སོ། །དེའི་རྗེས་སུ་དྲན་པ་ནི་བསྒོམ་པ་སྟེ། དེ་ཡང་ཉེར་ཐོབ་ཏུ་བསྡུས་པའི་དཔེའི་འོད་གསལ་གྱི་༼ཆག་འགྱུར་ལས། སྦྱོར་བ་ལས་ཞེས་འབྱུང་ངོ༌། །
༽རླུང་སེམས་ཙམ་ལས་གཞན་གྱིས་བར་མ་ཆོད་པར་སྐྱེད་པ་སྟེ། བསྐྱེད་པ་དེས་ཁྲོ་བོ་རྗེས་སུ་དྲན་པ་དེ་བསྒོམ་པར་བྱའོ། །ལྷ་ནི་ཕྱག་རྒྱ་ཆེན་པོའི་ཚུལ་སྟེ་སྐུའོ་ལོ། །དེའི་རྗེས་སུ་དྲན་པ་ནི་ཆུ་ཟླ་ལ་སོགས་པའི་རྣམ་པས་སྟེ། དེ་རྣམས་
དང་འདྲ་བར་ཡོངས་སུ་ཤེས་པའོ། །སྒྱུ་མའི་སྐུ་དེ་དང་སྦྱོར་བ་ནི་སྒྱུ་ལུས་དོན་དམ་པའི་བདེན་པ་འོད་༼རིགས་དང་ཁྲོ་བོ་རྗེས་དྲན་གཉིས་ཀས་སྒྱུ་ལུས་བསྟན་ནོ། །༽གསལ་དུ་གཅུག་ནས་གཅིག་ཏུ་བྱས་པའོ། །༼འདིས་འོད་གསལ་བསྟན་ནོ། །

༼དེ་བས་ན་གཅིག་ཏུ་རྗེས་སུ་སྦྱོར་བའི་འོད་གསལ་དེ་ལས་བསྒོམ་ཞེས་པ་ནི། བདེན་པ་གཉིས་ཀྱི་རྣམ་པས་དམིགས་ཤིང་བསྒོམས་ན་བྱང་ཆུབ་སྟེ་བདེ་བ་ཆེན་པོར་མཚན་ཉིད་གཅིག་པའི་རྡོ་རྗེ་འཆང་ཆེན་པོ་ཟུང་འཇུག་འཐོབ་པར་འགྱུར་༼
ཆག་འགྱུར་ལས། སྦྱོར་བ་དེ་ལས་ཞེས་འབྱུང་ངོ༌། །༽བའོ། །བསྒོམས་ན་ཞེས་པའི་རྐང་པ་གཅིག་གིས་ཟུང་འཇུག་བསྟན་ནོ། །སྒྱུ་མ་འོད་གསལ་དུ་འཇུག་པ་དང༌། དེ་ལས་ཟུང་འཇུག་ཏུ་ལྡང་བའི་དོན་འདི་ཉིད་བསྟན་པར་བྱ་བའི་ཕྱིར་བཤད་པའི་རྒྱུད་ལུང་སྟོན་ལས། སྒྲུབ་པ་
པོ་ཉམས་དགའ་བར་བྱེད་པ་སངས་རྒྱས་ཀུན་གྱིས་བསྟེན། །པ་བྷ་ག་ཞེས་པ་ནི་སྤྲོས་པ་ཞི་བའི་འོད་གསལ་གཅིག་པུའི་མིང་། །ངོ༌། དེར་ནི་རང་གི་སྟེ། བདག་བྱིན་གྱིས་བརླབ་པའི་སྐུ་དེ་ཉིད་འོད་གསལ་དང་གཉིས་སུ་མེད་པར་བྱུང་། །བ་སྟེ། གྱུར་པ་ནི་
རྡོ་རྗེ་ལིང་ག་བྷ་ག། དེ་ཉིད་དུ་སྦྱར་བར་བྱ། །བའོ། །དེ་ནི་སངས་རྒྱས་རྗེས་སུ་དྲན་པར་སྦྱོར་བ་སྟེ། །བྷ་གར་ལིང་ག་བཞག་པ་ཡིན་པར་བསྒྲགས། པ་སྟེ། གསུངས་པའི་དོན་ནོ། །བྷ་གར་ལིང་ག་གཞུག་ཅེས་གསུངས་པ་ནི་འོད་གསལ་དང༌། སྒྱུ་མའི་སྐུ་
གཉིས་སུ་མེད་པར་སྦྱོར་བ་སྟེ། །སངས་རྒྱས་ཏེ་ཟུང་འཇུག་གི་གཟུགས་སུ་བསྒོམ་པའོ། །ཟུང་འཇུག་གི་སྐུ་དེ་ལས་བློ་ལྡན་ཏེ། ཤེས་རབ་ཅན་གྱིས་སྐུ་སྤྲོ་བ། །ནི་བ་སྤུའི་བུ་ག་ལས་བྱུང་ནས་དེའི་རྩེ་མོར་གནས། །པའི། མཉམ་པ་མེད་པས་ཁྱད་པར་
དུ། །འཕགས་པའི་སངས་རྒྱས་ཀྱི་སྤྲུལ་པའི་སྤྲིན་ཏེ་ཚོགས་རྣམས་དེར་སྤྲོ་བར་བྱའོ། །ཞེས་གསུངས་པ་སྟེ། དགོངས་པས་བཤད་པའོ། །༼ སྔར་གྱི་སངས་རྒྱས་རྗེས་དྲན་དང༌། འདིར་དྲངས་པའི་སངས་རྒྱས་རྗེས་དྲན་གཉིས་དོན་མི་གཅིག་ཀྱང་། འདིར་དྲངས་པའི་

བྷ་ག་དང་ལིང་ག་སྦྱོར་བ་སོགས་ཀྱི་ངེས་དོན་གྱི་བཤད་པ་རྣམས། ཁྲོ་བོ་དང་ལྷ་རྗེས་དྲན་དང༌། ཟུང་འཇུག་གི་དོན་བཤད་པའི་ཤེས་བྱེད་དུ་འགྲོ་བས་དྲངས་སོ།། ༈ དེ་ལྟར་དབེན་གསུམ་དང་སྒྱུ་ལུས་འོད་གསལ་གྱི་རྗེས་སུ་དྲན་པ་དྲུག་གི་སྒོ་ནས། 
ཟུང་འཇུག་པའི་ཡོངས་སུ་དག་པའི་ལྷའི་སྐུ་འདི་བསྐྱེད་པའི་ཚུལ་བསྟན་ནས། ད་ནི་རིམ་གཉིས་ཀྱི་རྣལ་འབྱོར་པ་ཐམས་ཅད་ཀྱི་ཡབ་ཡུམ་སྙོམས་པར་འཇུག་པ་ཐུན་མོང་བའི་རིམ་པ་བསྟན་པར་བྱ་བའི་ཕྱིར། བུད་མེད་གཟུགས་ལྡན་ཞེས་བྱ་བ་ལ་
སོགས་པ་གསུངས་ཏེ། ན་ཚོད་གཞོན་པ་ལོ་བཅུ་དྲུག་མ་ལ་སོགས་པ་དང་ལྡན་པའི་བུད་མེད་རྙེད་ཅིང་སྟེ། སྐབས་དེར་ཇི་ལྟར་རྙེད་པའི་གཟུགས་ཏེ་དང་ཡན་ལག་མ་ཉམས་པའི་གཟུགས་དང་ལྡན་ཞིང་ཤིན་ཏུ་མཛེས་པས་མདངས་
བཟང་བ་རྙེད་ནས་དང༌། རབ་ཏུ་དབེན་ཞིང་ཡིན་དང་མཐུན་༼འགྲེལ་པར་རྙེད་ཅེས་འབྱུང་བ་ལྟར་བྱ་དགོས་པས། པ་ཚབ་ཀྱི་རྒྱུད་ཀྱི་འགྱུར་ལས། ལོ་གྲངས་བཅུ་དྲུག་མ་རྙེད་ནས། ཞེས་འབྱུང་བ་ལྟར་བྱ་དགོས་སོ། །༽པའི་གནས་སུ་ཕྱག་རྒྱའི་ར་གཟུགས་ལ་
སོགས་པའི་ཡུལ་གྱི་མཚན་ཉིད་ཀྱིས་བདག་ཉིད་ལ་མཆོད་པ་རབ་ཏུ་བརྩམ་པར་བྱའོ། །གང་གིས་མཆོད་ཅེ་ཤེ་ན། བྱིན་གྱིས་བརླབས་ཀྱི་གནས་གསུམ་གྱིས། ཞེས་བྱ་བ་སྟེ། ཡུལ་དུ་བྱིན་གྱིས་བརླབས་པ་སྟེ་བྱས་པས་བྱིན་གྱིས་
བརླབས་པ་སྟེ། འདོད་ཆགས་དང་ལ་སོགས་པས་བསྡུས་པ་ཆགས་བྲལ་དང་ཆགས་པ་བར་མའི་རང་བཞིན་གྱི་རྟོག་པ་གསུམ་མོ། །དེའི་གནས་ནི་ཡུལ་ཡིན་ལ་དེ་ལ་མང་དུ་ཡོད་ཀྱང་ཡིད་དུ་འོང་བའི་ཡུལ་རྣམས་ཏེ། དེ་ལྟར་བྱིན་གྱིས་བརླབས་

ཀྱི་གནས་གསུམ་གྱིས། བྱིན་གྱིས་བརླབ་པའི་ཡུལ་ཡིད་དུ་འོང་བ་ཆུང་འབྲིང་ཆེན་པོ་གསུམ་པོ་དག་གིས་བདག་ཉིད་ལ་མཆོད་པར་བྱའོ། །དེ་ལྟར་རྡོ་རྗེ་འཆང་ཆེན་པོའི་རེག་རྡོ་རྗེ་དང་སྙོམས་པར་འཇུག་པ་བཤད་ནས། རྣམ་པར་སྣང་མཛད་ལ་སོགས་པའི་
སྙོམས་པར་འཇུག་པའི་ཚུལ་བསྟན་པར་བྱ་བའི་ཕྱིར། དེ་བཞིན་གཤེགས་པའི་ཞེས་བྱ་བ་ལ་སོགས་པ་གསུངས་ཏེ། འདི་ནི་དེ་བཞིན་གཤེགས་པའི་རིགས་ཀྱི་ཡིན་པས་ན། དེ་བཞིན་གཤེགས་པའི་འོ། །གཤེགས་པའི་རིགས་དེའི་ཕྱག་རྒྱ་གཞན་རྣམས་
ཀྱི་གཙོ་བོར་གྱུར་པས་ན། བཙུན་མོའི་མཆོག་སྟེ། སྔར་བཤད་པའི་བུད་མེད་དེ་རྣམ་པར་སྣང་མཛད་ཀྱི་རྣལ་འབྱོར་པས་སྤྱན་མར་རྣམ་པར་བསྒོམ་པར་བྱ་ཞིང་བསམ་པར་བྱའོ། །སོགས་པའི་སྒྲས་ནི་མ་བཤད་པ་རྣམས་ཀྱང་བསྡུ་བའི་དོན་ཏེ། རྣམ་སྣང་གི་
རིགས་ལ་སྤྱན་མར་བསྒོམ་པ་དེ་ཉིད་ཀྱིས་ནི་རིན་༼ཆག་འགྱུར་ལས། སྔར་བཤད་པ་དེ་ཞེས་འབྱུང་བ་ལེགས་སོ། །༽པོ་ཆེའི་རྣལ་འབྱོར་པས་ནི་བུད་མེད་དེ་མཱ་མ་ཀཱིར་བསྒོམ་པ་དང༌། པདྨའི་རིགས་ཀྱིས་ནི་བུད་མེད་དེ་གོས་དཀར་མོ་དང༌། ལས་ཀྱི་རིགས་ཀྱིས་ནི་བུད་མེད་དེ་
སྒྲོལ་མར་བསྒོམ་པར་བྱའོ། །ཞེས་བྱ་བར་སྦྱར་བར་བྱའོ་རོ། །དེ་ལྟར་བསྒོམས་ནས་ཅི་ཞིག་བྱ་ཞེ་ན། དབང་པོ་གཉིས་ནི་ཞེས་བྱ་བ་ལ་སོགས་པ་གསུངས་ཏེ། དབང་པོ་གཉིས་ནི་སྐྱེས་པ་དང་བུད་མེད་ཀྱི་དབང་པོའོ། །དེའི་མཉམ་པར་སྦྱར་བ་ནི་ཕན་ཚུན་
རྗེས་སུ་ཆགས་པ་སྔོན་དུ་འགྲོ་བས་འཁྱུད་པ་ལ་སོགས་པས་བསྡུས་པ་ཙུམྦྷ་ན་དང་སྙོམས་འཇུག་ལ་གནས་པའི་ལས་རྗེས་སུ་བསྟེན་པ་སྟེ། ཐབས་དེས་སངས་རྒྱས་ཏེ། འབྲས་བུའི་སྐབས་ཀྱི་རྡོ་རྗེ་འཆང་ཆེན་པོ་དེའི་དངོས་གྲུབ་སྟེ་མཆོག་ཏུ་དགའ་བར་སྟེ། 

དོན་གྱི་ལྷན་སྐྱེས་ཀྱི་བདེ་བ་ཆེན་པོར་མཚན་ཉིད་གཅིག་པ་སྟེ་དེ་འཐོབ་པར་འགྱུར་བའོ།། ༈ རིམ་པ་གཉིས་ཀྱི་སྙོམས་པར་འཇུག་པའི་སྐབས་འདིར་སྔགས་ལ་རྗེས་སུ་གཞོལ་བ་བསྐྱེད་རིམ་པ་རྣམས་ཀྱི་སྙོམས་འཇུག་གི་ཆོ་གའི་བྱེ་བྲག་
སྟེ། ཁྱད་པར་བསྟན་པར་བྱ་བའི་ཕྱིར། ཡི་གེ་ཧཱུཾ་དང་ཞེས་བྱ་བ་ལ་སོགས་པ་གསུངས་ཏེ། ཡི་གེ་ཧཱུཾ་ཡོངས་སུ་གྱུར་པ་ལས་རང་གི་ལིང་ག་རྡོ་རྗེ་རྩེ་ལྔ་པར་བསྐྱེད་དེ་ཡི་གེ་ཨོཾ་གྱིས་ནོར་བུའི་ཆ་བྱིན་གྱིས་བརླབས་པར་བསམ་པ་དང༌། ཨ་ལས་ཕྱག་རྒྱའི་པདྨ་
པདྨ་འདབ་མ་བརྒྱད་པར་མངོན་པར་འདུ་བྱས་པ་སྟེ་བསྐྱེད་ལ་རིན་ཆེན་འབྱུང་ལྡན་གྱི་ང་རྒྱལ་སྔོན་དུ་འགྲོ་བ་དང་ལྡན་པས་ལས་ལ་གནས་པའི་ཚེ། ཡི་གེ་ཧཱུཾ་གི་གླུ་ལ་དང༌། དགའ་བ་ཉིད་ཀྱིས་རང་གི་ཕྱག་རྒྱ་མཉེས་པར་བྱས་ལ། ཡི་གེ་ཕཊ་ཅེས་ངག་ཏུ་བརྗོད་པ་ཀྱིས་
བྱང་ཆུབ་ཀྱི་སེམས་ཀྱི་ཐིག་ལེ་སྤྱི་བོ་ནས་དབབ་པར་བྱའོ། །༼བྱང་སེམས་འབེབས་པ་ནི་ངག་ཏུ་བརྗོད་པས་ཡིན་ལ། བྱང་སེམས་འགོག་པ་ནི་ནོར་བུའི་རྩེར་ཕཊ་ཡིག་གི་གཟུགས་བསྒོམས་པས་ཡིན་པས་མི་འགལ་ལོ། །༽ཞེས་བྱ་བ་ནི། རྡོ་རྗེའི་ཚིག་འདིའི་དོན་ཡིན་ནོ། །རབ་ཏུ་༼
འགྱུར་ཁ་ཅིག་ལས། བྱང་ཆུབ་ཀྱི་སེམས་དབྱུང་བར་བྱའོ་ཞེས་འབྱུང་བ་ཡང་། ནོར་བུའི་རྩེའི་བར་དུ་འབྱིན་པ་ཡིན་གྱི། དེའི་ཕྱི་རོལ་ཕྱག་རྒྱའི་པདྨ་ལ་སོགས་པར་འབྱིན་པ་ནི་གཏན་མ་ཡིན་ཏེ། སྙོམས་པར་འཇུག་པ་ན་བདེ་ཆེན་བསྐྱེད་ནས་བདེ་སྟོང་སྒོམ་པའི་ཆེད་ཡིན་ལ། བདེ་བའི་རྟེན་ཕྱི་རོལ་ཏུ་ཕྱུང་ན་བདེ་བ་ཆེན་
པོའི་གཞི་སྟོར་བའི་ཕྱིར་རོ། །༼བརྟག་པར་བྱ་ཞེས་བྱ་བའི་རྒྱུད་ཚིག་འདིས་ནི། འདི་དག་ཐམས་ཅད་ནི་སྐུ་གསུམ་༼འགྱུར་རྙིང་དང་པ་ཚབ་ཀྱི་འགྱུར་ལས། སྐུ་གསུམ་ཞེས་འབྱུང་ཡང༌། ཆག་འགྱུར་ལས། བྱ་བའི་ངོ་བོ་འདི་དག་ཐམས་ཅད་ནི་རྣམ་པར་རྟོག་པ་ཙམ་སྟེ། ཞེས་འབྱུང་བ་

ལེགས་པས། རང་དང་ཕྱག་རྒྱ་ལྷར་བསྐྱེད་པ་དང༌། གསང་གནས་གཉིས་འདུ་བྱས་པ་ནི་རྣམ་པར་རྟོག་པས་བཏགས་པ་ཙམ་ཉིད་ཡིན་གྱི། དེ་ཁོ་ན་ཉིད་དེ་དེ་རྣམས་དངོས་ནི་མ་ཡིན་ནོ། ཞེས་སྟོན་ཏོ། །༽གྱི་གཟུགས་ཏེ་རྣམ་པར་རྟོག་པ་ཙམ་ཉིད་ཡིན་གྱི། དེ་ཁོ་ན་ཉིད་ནི་མ་ཡིན་ནོ་ཞེས་སྟོན་
ཏོ། །འོད་ཟེར་རྣམ་ལྔས་ཞེས་བྱ་བ་ལ་སོགས་པས་ནི། སྙོམས་པར་འཇུག་པའི་དུས་སུ་དཀར་པོ་ལ་སོགས་པའི་འོད་ཟེར་ལྔ་རྣམས་ཀྱིས་རྡོ་རྗེ་དང་པདྨའི་ནང་དུ་ཡོངས་སུ་གང་བར་ཡབ་ཡུམ་གཉིས་ཀས་བསྒོམ་པར་བྱའོ། །དེ་ཞེས་བྱ་བ་སྔར་བཤད་པའི་
སངས་རྒྱས་སྤྱན་ནི་འབར་བཅས་ཟླ་འོད་ཅེས་བྱ་བ་ལ་སོགས་པས་དེའི་ཁྱད་པར་སྟོན་ཏེ། ཟླ་བའི་འོད་བཞིན་དུ་དཀར་པོ་འབར་བ་དང་བཅས་པས་སྣང་བ་དང་༼པ་འདི་ཡང་པ་ཚབ་ཀྱིས་བསྒྱུར་བའི་རྒྱུད་ལས། ཡིད་འཕྲོག་མ་དེ་བསྒོམ་པར་བྱ་ཞེས་འབྱུང་བ་དང་མཐུན་ནོ། །
༽ལྡན་བཞིན་པར་ཡིད་དུ་འོང་ཞིང་ཡིད་འཕྲོག་པའི་བུད་མེད་བསྒོམ་པར་བྱ་ཞིང་བསམ་པ་འདིས་ནི་རིགས་ལྷག་མ་བཞིས་ཕྱག་རྒྱ་མཱ་མ་ཀཱི་ལ་སོགས་པར་བསྒོམ་པ་ཡང་ཉེ་བར་མཚོན་པ་སྟེ། དགོངས་པ་མ་ཡིན་པས་བཤད་པའོ།། ༈ སྔར་
གསུངས་པའི་རྗེས་སུ་དྲན་པ་དྲུག་ངེས་པར་སྟོན་པར་བཞེད་ནས། སངས་རྒྱས་རྗེས་དྲན་ཞེས་བྱ་བ་ལ་སོགས་པ་རྐང་པ་གཉིས་ཀྱིས་གནས་ཏེ་མདོར་བསྟན་པའི་གཞི་སྟོན་པར་མཛད་པ་ཡིན་ནོ་ཏེ།། ༈ དེ་ལ་སངས་རྒྱས་རྗེས་སུ་༼
ཞེས་པའི་དོན་ནི་སྔར་བཤད་པའི་རྗེས་དྲན་དྲུག་དང༌། དེ་རྣམས་དང་མིང་མཐུན་པའི་འདིའི་རྗེས་དྲན་རྣམས་དོན་གཅིག་ཏུ་བྱས་ནས། སྔར་གྱི་རྗེས་དྲན་རྒྱས་པར་འཆད་པ་མ་ཡིན་ཏེ། མིང་མཐུན་ཡང་དོན་མི་གཅིག་པ་དུ་མ་འདུག་པའི་ཕྱིར་རོ། །དེས་ན་རྗེས་དྲན་དྲུག་གི་བཤད་ཟིན་གྱི་མཚམས་སྦྱོར་དུ་གསུངས་

པ་བཞིན། རྗེས་དྲན་དྲུག་གི་སྒོ་ནས་ཟུང་འཇུག་གི་ལྷ་སྐྱེད་པ་དེ། འདིར་རིགས་ལྔ་སོ་སོའི་སྒོ་ནས་རྒྱས་པར་འཆད་པ་སོགས་སྟོན་ནོ། །༽དྲན་པ་ཇི་ལྟར་བསྒོམ་ཞེ་ན། ཞེས་བྱ་བ་ལ་སོགས་པས་ནི། རྒྱུད་ཀྱི་སྟོན་པ་པོ་རང་ཉིད་ཀྱིས་དྲི་བར་
མཛད་ནས་རང་ཉིད་ཀྱིས་ལན་བསྟན་པ་ཡིན་ཏེ། སངས་རྒྱས་ནི་རྣམ་པར་སྣང་མཛད་དོ། །དེ་རྗེས་སུ་དྲན་པ་ནི་རྗེས་སུ་བསམ་པའོ། །དེ་ཉིད་ཡང་ནས་ཡང་དུ་བསླབ་པར་བྱ་བ་ཡིན་པས་བསྒོམ་པའོ། །བྷ་ག་ནི་དོན་དམ་པའི་བདེན་པའོ། །དེར་ཐིམ་
པས་ན་ལིང་ག་སྟེ། ཞེས་པ་ནི་ལིང་ག་ལ་ལཱི་ཡ་ཏི་ཐིམ་པའི་དོན་ཡིན་པས་སོ། །གང་ཞིག་ཐིམ་པ་དེ་གང་ཡིན་ཞེ་ན། ཀུན་རྫོབ་ཀྱི་བདེན་པ་སྒྱུ་མའི་སྐུའོ། །བཞག་པ་སྟེ། བྷ་གར་ལིང་གར་ཞུགས་པ་ནི་འོད་གསལ་བ་ལ་རབ་ཏུ་ཞུགས་ནས། སངས་རྒྱས་ཀྱི་
གཟུགས་ཏེ་རྡོ་རྗེ་འཆང་ཆེན་པོ་བསྒོམ་པར་བྱ་ཞིང་། དོན་དམ་པའི་བདེན་པ་འོད་གསལ་ལས་ཟུང་འཇུག་ཏུ་ལྡང་བར་བྱའོ། །ཞེས་བྱ་བའི་དོན་ཏོ། །བ་སྤུའི་བུ་ག་རྩེ་བར་ནས་བ་སྤུ་རྣམས་ཀྱི་བུ་ག་ནས་ཞེས་བྱ་བ་ལ། བ་སྤུའི་བུ་གའི་རྩེ་མོ་ནས་ཏེ་
བ་སྤུའི་བུ་ག་ནི་པདྨ་ལས་དང༌། བ་སྤུའི་རྩེ་མོ་ནི་རྡོ་རྗེ་སྟེ་བ་སྤུ་དེ་གཉིས་ཀྱི་བར་ནི་སྦྱོར་མཚམས་ལ་བྱའོ། །དེ་ལས་མཁས་པས་ཏེ་དེ་ཁོ་ན་ཉིད་ཀྱི་ངོ་བོ་ཉིད་ཤེས་པས་སངས་རྒྱས་ཀྱི་སྤྲིན་ཏེ་རྣམ་པར་སྣང་མཛད་ཀྱི་སྤྲིན་སྤྲོ་བར་བྱ་ཞིང་དབྱུང་
བར་བྱའོ། །དེ་ལྟར་སྤྲོས་ནས་ཏེ། སྤྲོས་པ་དེས་གངྒཱའི་ཀླུང་གི་བྱེ་མ་སྙེད་དང་མཉམ་པའི་ཕྱོགས་བཅུའི་འཇིག་རྟེན་གྱི་ཁམས་ན་གནས་པར་གཏོགས་པའི་གཏི་མུག་ལ་སྤྱོད་པའི་སེམས་ཅན་གྱི་ཁམས་རྣམས་སྦྱངས་ནས་སླར་ལོག་སྟེ། རང་

གི་ལུས་ལ་ཞུགས་པར་གྱུར་པར་བསམ་མོ། །ཆོས་རྗེས་དྲན་ཞེས་པའི་ཆོས་ནི་འོད་དཔག་ཏུ་མེད་པའོ། །རྡོ་རྗེ་ཆོས་ནི་འདིར་རྡོ་རྗེ་འཆང་ཆེན་པོ་སྟེ། རྣམ་པར་མི་འཇིག་པ་སྟེ། མི་ཤིགས་པའི་ངོ་བོ་ཉིད་ཡིན་པའི་ཕྱིར་རོ། །ཆོས་ཀྱི་སྤྲིན་རྣམས་ནི་འོད་དཔག་ཏུ་
མེད་པའི་ཚོགས་ཏེ། ༼ལས་རང་རྣམ་སྣང་དུ་སྤྲུལ་པ་ནི། ཟུང་འཇུག་པའི་དང་པོ་སྦྱོར་བ་ཡིན་ཏེ། རིགས་ལྷག་མ་བཞི་ལའང་ཤེས་པར་བྱའོ། །༽དེ་སྔར་བཤད་པའི་རིམ་པས་སྤྲོས་ལ་བསྡུ་བརབྱའོ། །རྡོ་རྗེ་ནི་མི་བསྐྱོད་པའོ། །རྡོ་རྗེ་སེམས་དཔའ་ནི་རྡོ་རྗེ་འཆང་
ཆེན་པོའོ། །རྡོ་རྗེ་སྤྲིན་རྣམས་ནི་མི་བསྐྱོད་པའི་སྤྲིན་རྣམས་སོ། །དེ་ལ་རིགས་ཀྱི་སྐད་དོད་ནི་ཀུ་ལཱ་སྟེ་ཀུ་ནི་སའི་རྣམ་གྲངས་སོ་འོ། །ལཱ་ཏི་ནི་འཛིན་པའམ་ལེན་པ་ཡིན་པས་གང་ས་ཕྱོགས་དེར་གནས་པའི་སེམས་ཅན་དེ་རྣམས་ལ་རིན་པོ་ཆེ་
བྱིན་པས་འཛིན་ཅིང་བདག་གིར་མཛད་པས་ན་ཀུ་ལཱ་ནི་རིགས་ཏེ་རིན་ཆེན་འབྱུང་ལྡན་ནོ། །སངས་རྒྱས་ནི་རྡོ་རྗེ་འཆང་ཆེན་པོའོ། །རིགས་ཀྱི་སྤྲིན་ནི་རིན་ཆེན་འབྱུང་ལྡན་གྱི་ཚོགས་རྣམས་སོ། །ཡང་དག་པའི་དམ་ཚིག་གིས་དམ་ཚིག་ཉམས་པ་
ལ་ཁྲོ་བར་མཛད་པས་ན་ཁྲོ་བོ་ནི་དོན་ཡོད་པར་གྲུབ་པ་སྟེ། དེའི་རྗེས་སུ་དྲན་པའོ། །ཁྲོ་བོའི་དབང་པོ་ཞེས་བྱ་བ་ལ། ཁྲོ་བོ་ནི་མི་བསྐྱོད་པའོ། །དེའི་དབང་པོ་ནི་རྡོ་རྗེ་འཆང་ཆེན་པོའོ། ཁྲོ་བོའི་སྤྲིན་ནི་དོན་ཡོད་པར་གྲུབ་པའི་ཚོགས་སོ།། ༈ དམ་
ཚིག་ནི་རྡོ་རྗེ་འཆང་ཆེན་པོ་སྟེ་ཡེ་ཤེས་ཀྱི་རང་བཞིན་ཅན་གྱི་སྐུའོ། །རྗེས་སུའི་དོན་ནི་ལོངས་སྐུ་དེའི་ཕྱི་ནས་རྗེས་སུ་དྲན་ཞིང་སེམས་པས་ན་རྗེས་སུ་དྲན་པ་སྟེ། སྤྲུལ་པའི་སྐུའོ། །སྤྲུལ་སྐུ་དེ་ཞེས་པ་ནི། ད་ལྟར་གྱི་ལུས་ལ་སྤྲུལ་སྐུར་གྲགས་པ་དེའི་སྟོབས་

རྒྱས་པར་བྱ་བའི་ཕྱིར་བསྒོམ་པ་ནི། དམ་ཚིག་རྗེས་སུ་དྲན་པ་བསྒོམ་པའོ། །རྗེས་སུ་དྲན་པ་དེ་གང་ཞེ་ན་སྒྲུབ་པ་པོ་བདག་གི་རྡོ་རྗེ་སྟེ། ལྕེའི་རྡོ་རྗེ་དང་། པདྨ་སྟེ་རྐན་གྱི་པདྨ་དེ་དག་དང་ལྡན་པར་བྱ་བའོ། །ཇི་ལྟར་ཞེ་ན། 
དབང་པོ་གཉིས་ནི་མཉམ་སྦྱར་ཏེ། །ཞེས་བྱ་བ་སྟེ། ལྕེ་རྩེ་དང་ལྕེ་ཆུང་བ་གཉིས་རྡོ་རྗེ་དང་པདྨ་དག་ལྟ་བུར་སྦྱོར་ཞིང་རེག་པ་སྟེ། དྲུད་པ་དེ་ལས། རང་གི་ས་བོན་ཏེ་ཁུ་བ་ཀླད་རྒྱ་ན་གནས་པའི་བདུད་རྩི་དེའི་ཐིགས་པ་བསྐུལ་བས་ལྕེའི་སྟེང་དུ་འབབ་པའི་ཆ་རྣམས་
འཐུངས་པ་ཡི་ཀྱིས་སངས་རྒྱས་ཏེ། གཟུགས་ཀྱི་ཕུང་པོ་ལ་སོགས་པ་དང༌། རྡོ་རྗེ་སེམས་དཔའ་སྟེ། སེམས་དང་སེམས་ལས་བྱུང་བ་རྣམས་མཆོད་ཅིང་ཚིམ་པར་བྱའོ། །ལྕེ་ཆུང་གི་བདུད་རྩི་དབབ་པ་འཐུངས་པ་འདིས་ལུས་དང་ངག་དང་ཡིད་
བདེ་བར་གནས་པ་སྐྱེ་བར་འགྱུར་རོ།། ༈ མཆོག་སྒྲུབ་པ་ལ་གནས་པ་ཟུང་འཇུག་པ་དེ་ཉིད་ཀྱིས་ཕྱིའི་བུད་མེད་དང༌། ཡང་དག་པར་སྦྱོར་བས། བདུད་རྩི་འབྱིན་པའི་དགོས་པ་བསྟན་པར་བྱ་བའི་ཕྱིར། དེ་ལ་ཞེས་བྱ་བ་ལ་སོགས་པ་
གསུངས་ཏེ། དཀྱིལ་འཁོར་ནི་ཕྱུང་བའི་དཀྱིལ་འཁོར་རོ། །དབང་པོ་ཞེས་པ་ནི་རང་གི་བྱ་བ་ལ་དབང་བྱེད་པས་ན་དབང་པོའོ། །དབང་པོ་གཉིས་ཞེས་བྱ་བ་ནི། སྐྱེས་པ་དང་བུད་མེད་ཀྱི་དབང་པོ་དག་སྟེ། དེའི་མཉམ་པར་བཞག་པ་ནི་དེ་གཉིས་སྙོམས་པར་
འཇུག་པའི་བྱ་བའོ། །བྱ་བ་དེ་ལ་མཁས་པ་ནི་འདོད་པའི་བསྟན་བཅོས་ནས་བཤད་པའི་འཁྱུད་པ་ལ་སོགས་པའི་སྒྱུ་རྩལ་གྱི་སྦྱོར་བ་ལ་བྱང་བའོ། །བདག་གི་ཁུ་བ་ནི་རང་གི་ས་བོན་ནོ། །དབྱུང་བ་ནི་མཁས་པ་རྣལ་འབྱོར་པ་ཆེན་པོས་རྩ་སྦུབས་སྟོང་ཕྲག་

བདུན་ཅུ་རྩ་གཉིས་བསྐུལ་ནས། སྙིང་གར་ཕྱིན་པ་རྡོ་རྗེའི་ལམ་ནས་ཕབ་པའོ། །དེས་ཇི་ལྟར་འགྱུར་ཞེ་ན། དཀྱིལ་འཁོར་ཞེས་བྱ་བ་ལ་སོགས་པ་གསུངས་ཏེ། དཀྱིལ་འཁོར་ནི་དྲུག་པ་ལ་ལྟོས་ཏེ་རིགས་ལྔ་བུ་དང༌ལྷ་ལྷག་མ་ཕོ་མོ་རྣམས་ཚ་བོ་དང་ལ་སོགས་
པས་བསྡུས་པ་ཚ་མོའི་དཀྱིལ་འཁོར་ཡང་དག་པར་འབྱུང་བར་འགྱུར་རོ། །དཀྱིལ་འཁོར་གྱི་དོན་ཇི་ལྟ་བུ་ཞེ་ན། དཀྱིལ་འཁོར་ཏེ་དཀྱིལ་འཁོར་གྱི་སྐད་དོད་མཎྜ་ལ་ཞེས་པ་ལ་མཎྜ་སྙིང་པོ། བྷུ་ཥ་ནི་རྒྱན་ཏེ། སྙིང་པོ་ལ་བརྒྱན་པས་དཀྱིལ་འཁོར་རོ་འོ། །དེ་ཉིད་གང་
ཡིན་ཞེ་ན། སངས་རྒྱས་ཉིད་དོ། །དེའི་ཚུལ་དུ་བྱ་བ་ནི་སངས་རྒྱས་དེའི་རྒྱུར་གྱུར་པ་སྟེ། དེ་ལྟ་བུར་ཕྱུང་བའི་དཀྱིལ་འཁོར་བསྐྱེད་པར་བྱའོ་ཞེས་བྱ་བར་དགོངས་ཏེ། དགོངས་པས་བཤད་པའོ།། ༈ དེ་བཞིན་ཉིད་དང་ཟླ་བ་ལས་བྱང་ཆུབ་པའི་སྦྱོར་བ་དང༌ས་བོན་
དང་ཕྱག་མཚན་དང་སྐུ་རྫོགས་པ་ལས་བྱང་ཆུབ་པའི་རྗེས་སུ་སྦྱོར་བ་དང༌། ༼འདིར་སྔ་མ་རྣམས་ཕྱུང་བའི་དཀྱིལ་འཁོར་པ་རྣམས་ཕྱུང་སྟེ་མཛད་པ་མཛད་ནས། རང་རང་གི་གནས་སུ་འགོད་པ་ནི། ཟུང་འཇུག་པའི་དཀྱིལ་འཁོར་རྒྱལ་མཆོག་ཏུ་བཞེད་དོ། །༽དེ་ནས་སྤྲུལ་སྐུར་བསྒྱུར་བ་དང་མ་
བསྒྱུར་བའི་ལུས་ལ་ལུས་དཀྱིལ་འགོད་པའི་ལྷག་པའི་སྦྱོར་བ་བྱས་ནས་རྣལ་འབྱོར་ཆེན་པོའི་སྐབས་སུ་གང་ཞིག་བྱ་བ་ཡིན་པ་དེ་བསྟན་པར་བྱ་བའི་ཕྱིར། དེ་ལ་ཞེས་བྱ་བ་ལ་སོགས་པ་གསུངས་ཏེ། སྐུ་ནི་རྣམ་པར་སྣང་མཛད་དེ། དེའི་རྗེས་སུ་དྲན་པ་ནི་
རང་སྐུ་རྡོ་རྗེ་དེ་ཉིད་དུ་སྒོམ་པའོ། །སངས་རྒྱས་ཀུན་གྱི་ཞེས་པའི་དོན་ནི་དུས་གསུམ་དུ་གཤེགས་ཤིང་ཕྱོགས་བཅུ་ན་བཞུགས་༼འདི་ནི་བཅུ་གཅིག་པ་ལས་འབྱུང་བ་བཞིན་རྡོ་རྗེ་གསུམ་གྱི་ལྷ་ཚོགས་སྤྱན་དྲངས། བཅུ་གཉིས་པ་ནས་འབྱུང་བ་བཞིན་གསོལ་བ་བཏབ་ནས་རང་ལ་བཅུག་

པའི་རྗེས་སུ་བྱེད་དོ། །༽པའི་སངས་རྒྱས་རྣམ་པར་སྣང་མཛད་དང་འབྲེལ་བའི་ཕུང་པོ་ལྔ་ཡིས་རབ་ཏུ་རྒྱས་པར་སྤྲུལ་པའི་སྐུ་གང་ཡིན་པ་གང་ཞིག་ཡོད་པ་བདག་གི་སློབ་བཞིན་པར་གྱུར་པའི་ལུས་ཀྱང་དེ་ལྟ་བུའི་ངོ་བོར་གྱུར་ཅིག་པ་
སྟེ། སངས་རྒྱས་ཀྱི་སྐུ་ཡི་རང་བཞིན་གྱིས་ཏེ། སྐུའི་ངོ་བོ་ཉིད་ཀྱི་རྒྱུར་གྱུར་ཅིག་ཅེས་གསོལ་བ་འདེབས་པའོ། །གསུང་ནི་འོད་དཔག་ཏུ་མེད་པའོ། །དེའི་ངོ་བོ་ཉིད་དུ་གྱུར་པས་ན་དེའི་རྗེས་སུ་དྲན་པའོ། །ཇི་ལྟ་བུ་ཞེ་ན། རྡོ་རྗེ་ཆོས་འོད་དཔག་མེད་ཀྱི་གསུང་གང་
ཡིན་ཞེས་བྱ་བ་སྟེ། གང་ཡིན་ཞེས་བྱ་བ་ནི་ཐོབ་པར་གྱུར་པའོ། །གསུང་ནི་ངག་གོ། ཇི་ལྟ་བུ་ཞེ་ན། ངེས་ཚིག་ཕུན་སུམ་ཚོགས་པ་ཞེས་བྱ་བ་སྟེ། ངེས་པར་བཤད་པ་ཡིན་པས་ན་ངེས་པའི་ཚིག་སྟེ་ཡང་དག་པ་གང་ཡིན་པ་དེ་ནི་ངེས་པའི་༼
གང་ཡིན་ཞེས་འཐོབ་པ་ལ། གང་ཞིག་ཅེས་འབྱུང་ངོ༌། །ཞེས་པ་རྒྱ་དཔེ་ལ་གང་ཡིན་ཞེས་པ་མེད་པའི་ལུགས་སོ། །༽ཚིག་ཕུན་སུམ་ཚོགས་པའོ། །ངེས་པའི་ཚིག་སྨོས་པ་ནི་སོ་སོར་ཡང་དག་པར་རིག་པའི་ཕྱོགས་ཉེ་
བར་མཚོན་པ་ཙམ་སྟེ། དེས་ན་ཆོས་དང་དོན་དང་སྤོབས་པ་སོ་སོ་ཡང་དག་པར་རིག་པ་རྣམས་ཀྱང་གཟུང་ངོ༌། །བདག་གི་ཚིག་ཀྱང་དེ་འདྲ་སྟེ་ཞེས་བྱ་བ་ནི། ངག་དེ་དང་འདྲ་བར་གྱུར་ཅིག་པའོ། །ཆོས་འཛིན་པ་དང་ཞེས་བྱ་བ་ནི། ཆོས་འཛིན་པ་དང་
འདྲ་བར་གྱུར་ཅིག་ཅེས་པའོ། །ཐུགས་ནི་མི་བསྐྱོད་པའོ། །དེའི་རྗེས་སུ་དྲན་པ་སྟེ་དེ་ཉིད་ནི་སྒོམ་པའོ། །གསང་བའི་བདག་པོ་བློ་ལྡན་པ་ཞེས་བྱ་བ་ལ། གསང་བ་ནི་གཉིས་སུ་མེད་པའི་ཡེ་ཤེས་སོ། །གུ་ཧྱ་ཀ་ནི་གསང་བ་པ་ཞེས་པ་སྟེ། དེའི་ཀ་ནི་ཀཻའི་སྐད་ཀྱི་

བྱིངས་ནི་སྒྲོགས་པ་ལའོ་ཞེས་པས་ཀཱ་ཡ་ཏི་དེ་གསུང་བར་མཛད་དོ་ཞིང༌ཀ་ཐ་ཡ་ཏི་སྟོན་པར་མཛད་པ་སྟེ་དེས་ན་གསང་བ་པའོ། །དབང་བྱེད་པས་ན་བདག་པོ་སྟེ་གསང་བ་པ་རྣམས་ཀྱི་དབང་པོ་མཛད་ཅིང་དེ་ཁོ་ན་ཉིད་སྟོན་པ་རྣམས་ཀྱི་གཙོ་བོར་གྱུར་ཅེས་
པའི་དོན་ཏོ། །བློ་ལྡན་པ་ཞེས་བྱ་བ་ལ། བློ་ནི་རེག་རྡོ་རྗེའོ། །དེ་གང་ལ་ཡོད་པ་དེ་ནི་བློ་དང་ལྡན་པའོ། །ཀུན་ནས་བཟང་བས་ན་ཀུན་ཏུ་བཟང་པོ་སྟེ་དེ་ལྟ་བུའི་མི་བསྐྱོད་པའི་ཐུགས་གང་ཡིན་པ། བདག་གི་སེམས་ཀྱང་དེ་དང་འདྲ་བར་གྱུར་ཅིག་པ་ནི། རྡོ་རྗེ་༼
ཐུགས་རྡོ་རྗེའི་ཡུམ་ལ་མཱ་མ་ཀཱི་དང་རེག་བྱ་རྡོ་རྗེ་མ་གཉིས་ཀ་འོང་བས། འདིར་རེག་རྡོ་རྗེ་ལ་བཤད་པ་མི་འགལ་ལོ། །༽འཆང་བ་དང་བདག་ཀྱང་འདྲ་བར་གྱུར་ཅིག་ཅེས་གསོལ་བ་འདེབས་པ་སྟེ། སྒྲ་ཇི་བཞིན་པའོ།། ༈ ད་ནི་མཆོག་སྟེ་སྒྲུབ་པ་རྫོགས་རིམ་མཐོན་པོ་ལ་
གནས་པ་རྣམས་ཀྱི་རང་བཞིན་ཡོངས་སུ་ཤེས་པ་ཙམ་གྱིས་ཀྱང་བྱིན་གྱིས་བརླབ་པ་གསུམ་ཡིན་པར་བསྟན་པའི་ཕྱིར། དེ་ལ་སེམས་ཅན་རྗེས་སུ་དྲན་པ་ཇི་ལྟར་བསྒོམ་ཞེ་༼དེ་དག་གིས་ནི་བསྐྱེད་རིམ་པའི་སྐུ་གསུང་ཐུགས་བྱིན་གྱིས་བརླབ་པ་བསྟན་ནོ། །
༽ན་ཞེས་བྱ་བ་ལ་སོགས་པ་གསུངས་ཏེ། སེམས་ཅན་རྣམས་ནི་སྒོ་ང་ལས་སྐྱེས་པ་དང༌། མངལ་ནས་སྐྱེས་པ་དང༌། དྲོད་གཤེར་ལས་སྐྱེས་པ་དང་། རྫུས་ཏེ་སྐྱེས་པ་རྣམས་ཏེ་དེ་རྣམས་རྗེས་སུ་དྲན་པ་ནི་དེ་རྣམས་ཀྱི་དེ་ཁོ་ན་ཉིད་སྒོམ་པའོ། །
ཇི་ལྟར་ཞེ་ན། སེམས་ཅན་ཀུན་གྱི་སྟེ་བཤད་མ་ཐག་པ་སྐྱེ་གནས་བཞི་རྣམས་ཀྱིའོ། །སྐུ་དང་གསུང་དང་ཐུགས་ཀྱི་མཚན་ཞེས་བྱ་བའི་མཚན་ནི། དེ་གསུམ་མཚོན་པར་བྱེད་པའི་མཚན་ཉིད་དོ། །དེ་ཡང་འདི་ནི་སྐུ་སྟེ་ལུས་སོ་འོ། །འདི་ནི་གསུང་

ངོ༌། །འདི་ནི་ཐུགས་སོ། །ཞེས་བརྟག་པའི་གཞིར་གྱུར་པ་སྟེ། མཐར་གཏུགས་པ་ནི་སེམས་ཡིན་ལ་འི་ཐུགས་ཏེ་སེམས་གཅིག་པུ་སྟེ། དེ་ཁོ་ན་ཉིད་དང་རོ་གཅིག་ཏུ་གྱུར་པ་གང་ཡིན་པ་དེ་ཇི་འདྲ་བ་བདག་གི་སེམས་ཀྱང་
ཡང་དེ་དང་འདྲ་བར་གྱུར་ཅིག་པའོ། །སེམས་དེ་ཁོ་ན་ཉིད་དང་རོ་གཅིག་ཏུ་འགྱུར་བ་དེ་ལྟ་བུ་ཅིའི་ཕྱིར་ཏེ་རྒྱུ་མཚན་གང་ལས་དེ་ལྟར་འགྱུར་ཞེ་ན། མཁའ་དང་མཚུངས་པར་སྤྱོད་གྱུར་ཅིག་ཅེས་པ་སྟེ། མཁས་པ་རྣམས་ཀྱིས་མཁའ་དང་མཚུངས། ཞེས་པ་སྟེ། དེ་ཁོ་ན་
ཉིད་རིག་པ་གོམས་པར་བྱས་པ་ལས་འོ། །གང་གི་ཕྱིར་མཁས་པ་རྣམས་ཀྱིས་སེམས་དེ་ནམ་མཁའ་སྟེ་དེ་ཁོ་ན་ཉིད་དང་མཚུངས་པ་སྟེ། མཉམ་ཞིང་རོ་གཅིག་ཏུ་འདྲེས་པར་གྱུར་པས་སོ། །འདིས་ནི་ཐམས་ཅད་དུ་སོང་བས་ཏེའི་དབང་
ཕྱུག་ཏུ་བསྟན་པས་ཐུགས་བྱིན་གྱིས་རློབ་པར་འགྱུར་རོ། །དེ་ལ་ཞེས་བྱ་བ་ལ་སོགས་པས་ནི་རྫོགས་རིམ་པའི་གསུང་དང་སྐུ་བྱིན་གྱིས་རློབ་པ་ཉེ་བར་སྟོན་ཏེ། ངག་ཏུ་འདོན་ཅིང་བརྗོད་པར་བྱ་བ་ཡིན་པས་ན་སྔགས་ཏེ་ཚིག་ཐམས་ཅད་དོ། །དེ་རྣམས་
ཀྱི་གཟུགས་ཏེ་ལུས་ནི་ཕུང་པོ་སྟེ་ངག་གི་ཚོགས་སོ། །སྐུ་དང་ཞེས་བྱ་བ་ནི། ཐུགས་གང་ཡིན་པ་འོག་ནས་འཆད་པའི་སྐུའི་ངོ་བོ་ཉིད་དུ་ཡོངས་སུ་གྱུར་པ་དེ་ནི་སྐུ་དང་གསུང་དང་ཐུགས་ཐམས་ཅད་དོ། །ཐུགས་གང་ཞིག་སྐུ་ཞེས་བྱ་བར་རྗོད་བཞིན་པར་
སྐུའི་རང་བཞིན་དུ་ཡོངས་སུ་གྱུར་པ་དེ་ནི་སྐུ་གསུང་ཐུགས་སོ། །ཞེས་འབྱུང་བའི་དོན་ནོ། །སྐུ་འདི་དང་འདི་ལྟ་བུའོ། །ཞེས་བྱ་བར་རྗོད་བཞིན་པ་ནི། ཐུགས་ཏེ་སེམས་གང་ཞིག་ཇི་ལྟར་བརྗོད་པའི་སྐུའི་རང་བཞིན་དུ་སྟེ། རྣམ་པར་ཡོངས་སུ་གྱུར་པ་དེ་ནི་སྐུ་གསུང་ཐུགས་སོ། །ཐམས་ཅད་ནི་

སེམས་ཅན་ཐམས་ཅད་ཀྱི་སྔགས་ཀྱི་གཟུགས་དང་སྐུ་དང་གསུང་དང་ཐུགས་ཡིན་ལ། དེ་དག་རྗེས་སུ་དྲན་པ་སྟེ་དེ་ཉིད་ནི་བསྒོམ་པའོ། །དེ་གང་ཞེ་ན། སྔགས་ཀྱི་རྡོ་རྗེ་ཞེས་བྱ་བ་སྟེ། སྔགས་ནི་གསུང་ཡིན་ལ། དེ་ཉིད་སྟོང་པ་ཉིད་དང་། མི་ཕྱེད་པས་ན་
རྡོ་རྗེའོ། །དེའི་སྐུ་གང་ཡིན་པ་ནི་ལུས་གང་ཡིན་པ་སྟེ། ལུས་ཀྱི་སྒྲའི་དོན་ཚོགས་པ་ཡིན་ལ་དང་། དེ་ཡང་འདིར་སྒོ་ང་ལས་སྐྱེས་པ་ལ་སོགས་པའི་སེམས་ཅན་རྣམས་ཀྱི་སྒྲའི་ཚོགས་གང་ཡིན་པ་ལ་རྣམ་པར་བསྒོམ་ཞིང་ཀུན་ཏུ་རྟོག་པ་སྟེ་བརྟག་པར་
བྱ་བས་ན་རྣམ་པར་བསྒོམ་པའོ། །གསུང་སྟེ་ཚིག་གིས་སྐུ་རྣམ་པར་བསྒོམ་པ་ནི་གསུང་གིས་སྐུ་ཡང་རྣམ་པར་བསྒོམ་པ་སྟེ། སྐུའི་དོན་ཚིག་ཏུ་བརྗོད་ཅིང་དེའི་ཚེ་ཡིད་ཀྱིས་སྐུ་ཞེས་བརྟགས་པ་ནི་གསུང་གིས་སྐུ་རྣམ་པར་བསྒོམ་པ་སྟེ། དེ་དང་འདྲ་བའི་
སྐུ་ཞེས་བྱ་བ་ནི། གང་བཤད་མ་ཐག་པའི་སེམས་ཅན་ཐམས་ཅད་ཀྱི་སྔགས་ཀྱི་གཟུགས་ཏེ་ལུས་དང་། སེམས་ཅན་དེ་རྣམས་ཉིད་ཀྱི་ལུས་ངག་ཡིད་གསུམ་གྱི་དེ་ཁོ་ན་ཉིད་དང་རྡོ་རྗེ་འཆང་ཆེན་པོའི་སྐུའི་དེ་ཁོ་ན་ཉིད་དབྱེར་མི་ཕྱེད་པ་གང་ཡིན་པ་བདག་
གི་ལུས་དང་ངག་ཀྱང་རྟག་ཏུ་ཞེས་པ་ནི་དེ་དང་འདྲ་བར་གྱུར་ཅིག་ཅེས་པའོ། །དུས་གསུམ་དུ་སྟེ། དུས་ཐམས་ཅད་དུ་རྡོ་རྗེ་འཆང་དང་དབྱེར་མི་ཕྱེད་པར་རབ་ཏུ་འབྱུང་ཞིང་། རྟག་པ་ཉིད་དུ་སྟེ། རྟག་ཏུ་ཡང་སྐུ་གསུང་ཐུགས་དབྱེར་མི་ཕྱེད་པ་དེ་ལས་ངོ་བོ་ཉིད་ཀྱིས་འདའ་བར་
དཀའ་བསྟེ་འདའ་མི་ནུས་པའོ་ཞེས་བསྟན་ཏོ། །སྔགས་འཛིན་པ་དང་མཉམ་གྱུར་ཅིག་ཅེས་བྱ་བ་ལ། སྔགས་ནི་དེ་བཞིན་གཤེགས་པ་རྣམས་སོ། །དེ་འཛིན་པར་མཛད་པས་ན་སྔགས་འཛིན་པ་ནི་རྡོ་རྗེ་འཆང་ཆེན་པོ་སྟེ། དགོངས་པས་བཤད་པའོ། ། 

༈ ད་ནི་རིམ་པ་གཉིས་ཀྱི་རྣལ་འབྱོར་པ་ཐམས་ཅད་ཀྱི་ཐུན་མོང་བ་གི་དོན་དམ་པའི་དཀྱིལ་འཁོར་གྱི་སྟེ་ལ་འཇུག་པའི་རིམ་གྱིས། ཡང་དག་པའི་མཐའ་འོད་གསལ་ལ་འཇུག་པ་བསྟན་པར་བྱ་བའི་ཕྱིར། དེ་ལ་ཞེས་བྱ་
བ་ལ་སོགས་པ་གསུངས་ཏེ། དམ་ཚིག་ནི་ཕུང་སོགས་ཀྱི་སྤྲོས་པ་བསྡུས་པ་ལས་མི་འདའ་བའི་དོན་ཏེ་འོད་གསལ་བའོ། །རྗེས་སུ་དྲན་པ་ནི་སངས་རྒྱས་ཀྱི་སྒྱུ་མའི་སྐུ་བསྐྱེད་པའི་རྗེས་ཐོགས་ལ་དོན་དམ་པའི་བདེན་པ་རྟོགས་པ་སྟེ། དེར་འཇུག་པའོ་ནི་དེ་
དྲན་པ་ནི་འོ། །དེ་རྟོགས་པ་སྟེ་དེ་ཉིད་བསྒོམ་པའོ། །དམ་ཚིག་ཁུ་ཕྱུང་ཆོ་ག་བཞིན་ཞེས་བྱ་བ་ལ། དམ་ཚིག་ནི་ཤེས་རབ་སྟེ་མ་དང་ཐབས་སྟེ་ཕ་གཉིས་མཉམ་པར་སུ་སྦྱོར་བས་སོ། །ཐབས་དེ་ལས་ཁུ་བ་ནི་ས་བོན་ནོ། །ཕྱུང་བ་ནི་བཏོན་པའོ། །
ཕ་མའི་ཁུ་ཁྲག་ལ་མངལ་དུ་བར་སྲིད་ཞུགས་པ་དེ་ནས་མེར་མེར་པོ་ལ་སོགས་པའི་རིམ་གྱིས་མངོན་པར་འཕེལ་ལ། དེ་ཉིད་ས་བོན་ལས་དང་མྱུ་གུ་འཕེལ་བ་དང་འདྲ་བར་བྱིས་པ་དང་། གཞོན་ནུ་དང༌། དར་ལ་བབ་པའི་གནས་སྐབས་ཐོབ་པས། རྣམ་
པར་སྣང་མཛད་ལ་སོགས་པའི་སྐུའི་སྟེ། ལུས་ཀྱི་དཀྱིལ་འཁོར་ཏེ། ཕུང་པོ་ཁམས་དང་སྐྱེ་མཆེད་ཡུལ་ཡན་ལག་རྣམས་ཡོངས་སུ་རྫོགས་ཏེ་མ་ཚང་བ་མེད་པར་གནས་ནས་འདོད་པའི་ཡོན་ཏན་ལྔ་རྗེས་སུ་མྱོང་བར་འགྱུར་བ་ནི་སྒྲུབ་པ་པོ་སྟེ། མངལ་སྐྱེས་
གཅིག་གིས་བྱེད་པའི་དོན་ནོ་རོ། །དེ་ནས་སྒྲུབ་པ་པོ་དེས་ཅི་ཞིག་བྱ་ཞེ་ན། ཆོ་ག་བཞིན། འབྲས་བུ་འདོད་པས་བཏུང་བར་བྱ་ཞེས་བྱ་བ་སྟེ། རྡོ་རྗེ་འཕྲེང་བ་ལས། གཟུགས་ཕུང་གཏོགས་དང་ཞེས་བྱ་བ་ལ་སོགས་པ་གསུངས་པའི་དོན་དམ་པའི་དཀྱིལ་

འཁོར་ལ་འཇུག་པའི་ཆོ་གས་བཏུང་ཚུལ་ལམ་གཞུག་ཚུལ་ནི། ཕུང་པོ་ལྔ་ཁམས་ལྔ་དབང་པོ་ལྔ་ཡུལ་ལྔ་ཡེ་ཤེས་ལྔའི་རང་བཞིན་ཉི་ཤུ་རྩ་ལྔཔོའི་རིམ་གྱིས་འོད་གསལ་དུ་གཞུག་པ་རྣམ་གཞག་ཏུ་བཤད་པ་བཞིན་དུའོ་ནི། རང་གི་ཕུང་པོ་ལ་སོགས་པ་བཏུང་
བ་སྟེ་དོན་དམ་པའི་བདེན་པར་འཇུག་པར་བྱའོ། །དགོས་པ་དེ་ཅིའི་ཕྱིར་འཇུག་ཅེ་ཞེ་ན། འབྲས་བུ་འདོད་པས་ཏེ་འབྲས་བུ་ནི་དོན་གྱི་འོད་གསལ་བས་ཡོངས་སུ་དག་པའི་ཟུང་འཇུག་རྡོ་རྗེ་སེམས་དཔའི་སྐུའོ། །དེ་ལ་འདོད་པ་ནི་དོན་དུ་གཉེར་བ་སྟེ་དོན་གཉེར་
དེས་དོན་དུ་གཉེར་བྱའི་འབྲས་བུ་དེ་ཐོབ་པའི་ཕྱིར་དུའོ་སོ། །དེ་བཞིན་གཤེགས་པའི་ཚོགས་བསད་ན་ཞེས་བྱ་བ་ནི། ཇི་ལྟར་དོན་དམ་པའི་དཀྱིལ་འཁོར་གྱི་རིམ་གྱིས་སོང་ཞིང་ཞུ་བསྟེ་ཐིམ་པར་གྱུར་པ་དེ་བཞིན་དུ། སླར་ཡང་དེ་ནས་འོང་བས་ན་དེ་བཞིན་
གཤེགས་པ་རྣམས་ཏེ། རྣམ་པར་སྣང་མཛད་ལ་སོགས་པར་མིང་བཏགས་པའི་གཟུགས་ཀྱི་ཕུང་པོ་ལ་སོགས་པའོ། །དེ་རྣམས་ཀྱི་ཚོགས་བསད་ན་ཞེས་བྱ་བ་ནི་སྲོག་དྷུ་ཏཱིར་ཞུགས་གནས་ཐིམ་གསུམ་བྱེད་པའི་མན་ངག་གིས་སྲོག་གི་དང་རྩོལ་བ་
རླུང་འབྱུང་འཇུག་ལ་གནས་པ་དེ་བཅད་དེ། རླུང་ཟིན་པའི་དབང་གིས་ཀུན་རྟོག་དང་སྣང་བ་གསུམ་རིམ་གྱིས་ཐིམ་ནས་དོན་དམ་པའི་བདེན་པ་ལ་གཞུག་པར་བྱའོ། །བཅུག་པ་དེས་འབྲས་བུ་ཅིར་འགྱུར་ཞེ་ན། དངོས་གྲུབ་རབ་ཏུ་འཐོབ་པར་འགྱུར། །ཞེས་བྱ་བ་སྟེ། 
ཤིན་ཏུ་མཆོག་ཏུ་གྱུར་པའི་ཕྱག་རྒྱ་ཆེན་པོའི་དངོས་གྲུབ་འཐོབ་པར་འགྱུར་བའོ། །བླ་མ་སྔ་མ་མང་པོས་དེས་ནི་འདི་ལྟར་སྟོན་པར་འགྱུར་ཏེ། ༼ཞེས་པས་འགྲེལ་པས་གཞུང་དེ་དག་གི་དོན་བར་དོར་འཚང་རྒྱ་བ་ལ་སྦྱར་བ་ལ་འཁྲུལ་ནས་དེ་ཁོ་ནའི་དབང་དུ་བྱས་པར་སྨྲ་བ་ནི་

མི་རིགས་ཏེ། སྤྱོད་བསྡུས་ལས། དེ་བཞིན་གཤེགས་པའི་ཞེས་པའི་རྐང་པ་གཉིས་རྫོགས་རིམ་པའི་ཤིན་ཏུ་སྤྲོས་མེད་ཀྱི་སྤྱོད་པའི་སྐབས་སུ་སྦྱར་བས། ཚེ་འདིར་འཚང་རྒྱ་བ་ལའང་སྦྱར་དགོས་ལ། མདོ་བསྲེར་ལྷག་མོས་འོད་གསལ་དུ་བསྡུས་པ་ལ་སྦྱར་ཞིང༌། 
མདོར་བྱས་ལས། གཟུགས་ཕུང་གཏོགས་དང་ཞེས་སོགས་ཀྱང༌། སྐབས་དེ་ལ་སྦྱར་བས་བསྐྱེད་རིམ་ལ་ཡང་སྦྱར་དགོས་པའི་ཕྱིར་དང༌། རྣམ་གཞག་ཏུ་གཞིའི་འཆི་རིམ་ལ་ཡང་སྦྱར་བ་དང༌། འདིར་ཡང་རྣལ་འབྱོར་པ་ཐམས་ཅད་ཀྱི། ཞེས་གསུངས་པས། འདིར་བར་དོར་འཚང་རྒྱ་བ་ལ་སྦྱར་བ་
ནི། གཞུང་དེ་དག་གི་དོན་གྱི་ཕྱོགས་གཅིག་ལ་དགོངས་ཏེ། སྐབས་དེ་རྣམས་སུ་དོན་དེ་རྣམས་ཚང་མ་ཚང་ཅི་རིགས་སུ་སྦྱར་རོ། །༽རྫོགས་པའི་གོ་རིམ་རྟོགས་པར་གྱུར་ཀྱང་། གལ་ཏེ་བརྟུན་པ་ཅན་གྱི་བརྩོན་འགྲུས་ཅན་ཏེ། བརྩོན་འགྲུས་ཤིན་ཏུ་འབར་བ་མ་
ཡིན་ན། དེའི་ཚེ་མིའི་འགྲོ་བའི་རྒྱུད་ཉིད་དུ་སྐུ་ཚེའི་དུས་བྱས་ནས་སྔར་བསྒོམས་པའི་དཔེའི་འོད་གསལ་དང༌། འཆི་བའི་འོད་གསལ་གཉིས་བསྲེས་པ་ལས་ལངས་ཏེ། འོད་གསལ་དེའི་རླུང་སེམས་ཙམ་ལས་སྒྱུ་མ་ལྟ་བུའི་ཏིང་ངེ་འཛིན་མངོན་དུ་བྱེད་དོ།།༼
ཞེས་པ་ནི་མཚོན་པ་སྟེ། སྤྱོད་བསྡུས་ལས། བརྩོན་འགྲུས་ཅན་ཡིན་ཡང་སྤྱོད་པ་བྱེད་པའི་ཡོ་བྱད་མ་འབྱོར་བས་སྤྱོད་པ་བྱེད་པ་མ་བྱུང་བ་གཉིས་ཀ་ལ་གསུངས་སོ། །༼དེས་ན་འདིས་བར་དོའི་ལུས་རང་དགའ་བ་མི་ལེན་པ་དང༌། དེ་ལྟ་ནའང་བར་དོར་འཚང་རྒྱ་བའི་ཐ་སྙད་མི་འགལ་ཏེ། 
རིམ་ལྔར་ཚེ་འདིར་བསྒྲུབས་པའི་སྒྱུ་ལུས་ལ་བར་དོའི་ཐ་སྙད་མཛད་པ་བཞིན་ནོ།། ༈ རྩ་རྒྱུད་ཀྱི་རྡོ་རྗེའི་ཚིག་འདི་ཉིད་ཀྱི་དོན་བསྟན་པར་བྱ་བའི་ཕྱིར། དགོངས་པ་ལུང་སྟོན་པ་ཞེས་བྱ་བ་བཤད་པའི་རྒྱུད་ལས་ཀྱང༌། དམ་ཚིག་རྗེས་དྲན་

རྣམས་ཀྱིས་ནི། །དེ་བས་ཚངས་པ་ཤིན་ཏུ་དབྱུང༌། །རང་གི་ཕུང་སོགས་དངོས་པོ་མེད་པའི་འོད་གསལ་དུ་གཅིག་ཏུ་སྦྱོར་བ་ཡི་ཚུལ་གྱིས། །དེ་འདྲ་བའི་སྒྲུབ་པ་པོ་མཁས་པས་རྡོར་འཕྲེང་ལས་གསུངས་པའི་ཆོ་ག་བཞིན་དུ་ཕུང་སོགས་བཏུང་། །བ་སྟེ། འོད་༼
དེ་ཡིས་ཚངས་པའི་ཐིག་ལ་དབྱུང༌། །ཞེས་པ་དང༌། དེ་ལས་ཞེས་འབྱུང་བ་དག་པས། དམ་ཚིག་གི་དོན་ཕོ་མོ་སྦྱོར་བ་ལ་བཤད་ལ། སྦྱོར་བ་དེ་ལས་ཚངས་པའི་སྒྲས་བསྟན་པའི་ཐིག་ལེ་དབྱུང་ཞེས་སོགས་ཀྱི་དོན་སྔར་བཤད་པ་དང་འདྲའོ། །༽གསལ་དུ་གཞུག་པར་བྱའོ། །དེ་བཞིན་གཤེགས་
ཚོགས་ཆེ་བ་ནི། །རང་གི་ཕུང་སོགས་སོ། །དངོས་མེད་ཅེས་བྱ་བའི་འོད་གསལ་དུ་གཞུག་པའོ། །བསད་པ་ནི་སྟེ། །བློ་སྟེ། རྣམ་དཔྱོད་ཁྱད་པར་ཅན་དང་ལྡན་པས་གསོད་ལུགས་སྔར་བཤད་པ་འདི་ལྟར་བསད་ན། །དངོས་གྲུབ་རབ་མཆོག་ཐོབ་པར་འགྱུར། །ཞེས་
གསུངས་པ་དང༌། ༼བསད་པའི་དོན་སྤྲོས་པའི་སྣང་བ་བསྡུས་པ་ཙམ་ལ་མི་བྱ་སྟེ། དེ་ནི་ཐེག་པ་གཞན་དང་རྒྱུད་སྡེ་འོག་མ་རྣམས་ལའང་ཡོད་ལ། འདིར་ནི་དེ་དག་དང་ཐུན་མོང་མ་ཡིན་པ་གཅིག་དགོས་པའི་ཕྱིར་རོ། །དེས་ན་བསད་པའི་དོན་སྲོག་བཅད་པ་ནི། སྲོག་གི་འབྱུང་འཇུག་བཅད་
ནས་ཐིམ་པར་བྱས་པ། འཆི་རིམ་ཇི་བཞིན་པ་གཅིག་དགོས་པ་ནི། ལམ་འདིའི་འོད་གསལ་དུ་འཇུག་ཚུལ་ཐུན་མོང་མ་ཡིན་པར་གཟུང་བར་བྱའོ། །༽རྡོ་རྗེ་གཙུག་ཏོར་གྱི་རྒྱུད་ལས་ཀྱང༌། མི་རྟོག་པ་ཡིས་འཆི་བ་སྟེ། །རྣམ་རྟོག་གིས་འཆི་བ་ཞེས་བྱ་བར་བརྟགས་པའི་འཆི་བའི་འོད་
གསལ་ནི་ཐབས་ལྡན་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ཡིན་ནོ། །འཆི་བའི་འོད་གསལ་ལས་སྒྱུ་མའི་སྐུར་ལྡང་བའི་སྐྱེ་བ་ཡང་ཤེས་རབ་ཀྱི་༼འཆི་བ་ཞེས་བྱ་རྣམ་རྟོག་འདིས། །ཤེས་རབ་ཕ་རོལ་ཕྱིན་པར་འགྱུར་ཟེར། ༽ཕ་རོལ་ཏུ་

ཕྱིན། །པའོ་འོད་གསལ་ལས་སྒྱུ་མའི་སྐུར་ལྡང་བ་དྲན་པ་ནི་ཤེས་རབ་ཀྱི་ཕ་རོལ་ཏུ་ཕྱིན། །པའོ། བྱང་ཆུབ་ནི་ཟུང་འཇུག་སྟེ། ཤེས་རབ་ཀྱི་ཕ་རོལ་ཏུ་ཕྱིན། །པའོ། །དེ་ཡང་སྒྱུ་མའི་སྐུ་འོད་གསལ་དུ་ཐིམ་པ་ཤེས་རབ་ཀྱི་ཕ་རོལ་ཏུ་
ཕྱིན། །པ་སྟེ། དེ་གཉིས་ཕལ་༼དེ་ཉིད་བར་དོར་འཚང་རྒྱ་བ་ལ་སྦྱར་རོ། །༼འདི་ཚེ་འདི་དང་བར་དོའི་འཚང་རྒྱ་བ་གཉིས་ཀ་ལ་སྦྱར་རོ། །༽ཆེར་ཚེ་འདིར་འཚང་རྒྱ་བའི་ལམ་གྱི་སྐབས་ལ་སྦྱར་རོ། །སྒྲིབ་གཉིས་བག་ཆགས་དང་བཅས་པ་ལས་གྲོལ་བ་ཡང་ཤེས་རབ་ཀྱི་ཕ་རོལ་ཏུ་
ཕྱིན། །པ་སྟེ་འབྲས་བུའི་སྐབས་སོ། །དེས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གདུལ་བྱའི་བསམ་པ་ཐམས་ཅད་ཡོངས་སུ་རྫོགས་པར་བྱེད་པའོ། །ཞེས་གསུངས་པ་སྟེ། དགོངས་པས་བཤད་པའོ།། ༈ དེ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་
བ་ལ་སོགས་པས་ནི། འོད་ཟུང་གི་དོན་སྔར་བཤད་པ་འདི་ཉིད་ལ་ངེས་པ་བརྟན་པར་བྱེད་པ་ཡིན་ཏེ། ཤེས་རབ་ནི་༼སྐབས་འདིར་ཤེས་བྱེད་དུ་དྲངས་པ་ནི་དང་པོ་གཉིས་གཙོ་བོའོ། །༽ཀུན་ཏུ་སྣང་བའོ། །རྩ་རྒྱུད་ཀྱི་སྐབས་འདིར་ཤེས་རབ་ལ་སོགས་པ
ཞེས་པའི་སྒྲ་གསལ་བར་མི་མངོན་པར་ཁོང་ན་ཡོད་པར་བྱས་པ་ཡིན་པར་བལྟ་བར་བྱ་སྟེ། ཁོང་ན་ཡོད་པ་དེ་བས་ན་ཤེས་རབ་དང་ཐབས་དང་ཉེ་བར་ཐོབ་པ་རྣམས་ལ་ཤེས་རབ་ཅེས་བྱ་བའི་མིང་གིས་བསྟན་པ་ཡིན་པར་འདོད་དེ། གསུམ་པོ་དེ་
རྣམས་ཀྱི་ཕ་རོལ་ནི་མཐར་ཕྱིན་པས་ན་སྟེ། མཐར་སོན་པས་ན་ཕ་རོལ་ཏུ་ཕྱིན་པ་ཞེས་བྱའོ། །དེ་གང་ཞེ་ན། དོན་དམ་པའི་བདེན་པར་སོན་པའི་འོད་གསལ་གྱི་ཡེ་ཤེས་སོ་འོ། །མཐར་འོད་གསལ་དུ་འགྲོ་བ་དེ་ཉིད་ནི་སེམས་ཅན་ཐམས་ཅད་ཀྱིས་འདའ་

བར་མི་བྱ་བ་ཡིན་པས་དམ་ཚིག་གོ། དེ་རིལ་པོར་འཛིན་པ་དང་རྗེས་སུ་འབྱེད་པའི་བསམ་གཏན་གཉིས་ཀྱི་རིམ་གྱིས་དྲན་པས་ན་རྗེས་སུ་དྲན་པའོ། །དེ་ཉིད་ལ་རྒྱུན་མི་འཆད་པར་སློབ་པས་ན་སྒོམ་པའོ། །རང་བཞིན་གྱིས་ནི་འོད་གསལ་བ་ཞེས་བྱ་བ་ལས། 
ཐམས་ཅད་ནི་ཀུན་ཏུ་སྣང་བ་ལ་སོགས་པ་སྣང་བ་གསུམ་པོ། འདོད་ཆགས་ལ་སོགས་པ་རང་བཞིན་བརྒྱ་དྲུག་ཅུ་དང་བཅས་པ་རྣམས་ནི་རང་བཞིན་གྱིས་འོད་གསལ་བ་སྟེ་ཐམས་ཅད་སྟོང་པའི་དེ་ཁོ་ན་ཉིད་ཀྱི་ངོ་བོ་ཡིན་པས་ན་དྲི་མ་མེད་པ་སྟེ། རང་བཞིན་
རྣམ་དག་གོ་འོ། །འོད་གསལ་གཉིས་ལས་སྒྱུ་མ་ལྟ་བུའི་ལུས་ལེན་པས་ན་ཡང་སྲིད་ཕྱི་མར་མ་སྐྱེས་པའོ། །དོན་གྱི་འོད་གསལ་གྱི་ངོར་གཉིས་སུ་སྣང་བ་མེད་པས་ན་ཟག་པ་མེད་པའོ། །བྱང་ཆུབ་ནི་འབྲས་བུ་ཟུང་འཇུག་གོ་འོ། །མངོན་པར་རྟོགས་པ་ནི་དེ་ཐོབ་
པར་བྱེད་པའི་རྒྱུ་འོད་གསལ་སྟེ། འོད་ཟུང་ཐ་དད་དུ་མངོན་པར་ཞེན་པའི་རྟོག་པ་གཉིས་པོ་དེ་དག་ནི་ཟུང་འཇུག་གི་སྐབས་དེ་ན་ཡོད་པ་མ་ཡིན་ནོ། །ཁམས་ཀྱི་སྐད་དོད་དྷ་ཏུ་ལ། དྷ་ར་ནི་འཛིན་པར་བྱེད་པས་ཁམས་ཏེ་གནས་ནི་སྣོད་དོ་སོ། །དེ་ལ་བརྟེན་ནས་འབྱུང་
བར་འགྱུར་བས་འབྱུང་བ་སྟེ་གནས་པ་བཅུད་དོ་འོ། །གནས་དང་གནས་པ་གཉིས་པོ་དེ་དག་ཀྱང་འོད་གསལ་བ་ལ་འཇུག་པ་དེ་ན་དམིགས་པར་མི་འགྱུར་ཏེ། དགོངས་པ་མ་ཡིན་པས་བཤད་པའོ། །ད་ནི་ཟུང་དུ་འཇུག་པའི་རིམ་པ་ཉིད་ཀྱིས་ལྡང་བ་
སྟེ། བཞེངས་པའི་སྤྲུལ་པའི་གནས་བསྟན་པར་བྱ་བའི་ཕྱིར། དེ་ལ་ཞེས་བྱ་བ་ལ་སོགས་པ་གསུངས་ཏེ། མ་སྐྱེས་པ་ནི་འཛིན་པའི་ཡན་ལག་གོ། དེའི་རྗེས་ཐོགས་ལ་དྲན་པ་ལྡང་བ་ནི་དྲན་པ་ཞེས་བྱ་ལ། དེ་སྒོམ་པ་ནི་བདེན་པ་གཉིས་ཀྱི་བདག་ཉིད་

ཅན་རྡོ་རྗེ་འཆང་ཆེན་པོའི་ཏིང་ངེ་འཛིན་ཏོ། །དེ་ཇི་ལྟ་བུ་ཞེ་ན། རང་བཞིན་གྱིས་ནི་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བའི་སྒྲ་ནི་ཐ་མི་དད་པ་ནི་བར་མ་ཆད་པའི་རིམ་པ་སྟེ། དེ་ནས་ཏེ་འཛིན་པའི་ཡན་ལག་༼
ཞེས་པ་ནི་འགྱུར་གསར་རྙིང་ཀུན་ལས་འབྱུང་ཡང༌། རྩ་རྒྱུད་དུ་དེ་ནས་ཀྱི་སྒྲ་མ་བྱུང་ངོ༌། །འོན་ཀྱང་འགྲེལ་པ་དང་བསྟུན་ན་ཐམས་ཅད་ཅེས་པ་མེད་པར། དེ་ནས་རང་བཞིན་འོད་གསལ་བ། ཞེས་པ་ཡོད་པར་གསལ་ལོ། །༽འོད་གསལ་གྱི་གི་འོག་ཏུ་བར་མ་ཆད་པར་རང་བཞིན་གྱིས་
འོད་གསལ་བ་ཞེས་བྱ་བར་སྦྱར་ཏེ། རང་བཞིན་ནི་ཀུན་རྫོབ་ཀྱི་བདེན་པ་དག་པའི་སྒྱུ་མའི་སྐུའོ། །འོད་གསལ་བ་ནི་དོན་དམ་པའི་བདེན་པ་དང་རོ་གཅིག་ཏུ་ཞུགས་པའི་ཡེ་ཤེས་སྟེ། རང་བཞིན་དང་ལྡན་པའི་འོད་གསལ་བ་ནི་རང་བཞིན་གྱིས་འོད་གསལ་བ་ཞེས་
བྱའོ། །དེ་གང་ཡིན་ཞེ་ན། གཉིས་སུ་མེད་པའི་ཡེ་ཤེས་ཀྱི་བདག་ཉིད་ཅན་རྡོ་རྗེ་འཆང་ཆེན་པོའི་སྐུའོ། །དེ་ཇི་ལྟ་བུ་ཞེ་ན། ནམ་མཁའ་བཞིན་ཞེས་བྱ་བ་ལ་སོགས་པ་སྟེ། ནམ་མཁའི་སྒྲས་ནི་དེ་ན་གནས་པའི་འཇའ་ཚོན་གྱི་དངོས་པོ་ཉེ་བར་མཚོན་
ཏེ་དེ་དང་མཉམ་པ་སྟེ་འདྲ་བས་ན་ནམ་མཁའོ། །རྒྱུ་དང་འབྲས་བུ་འོད་ཟུང་གཉིས་ངོ་བོ་ཐ་དད་པ་གཉིས་སུ་མེད་པས་ན་མཚན་མ་མེད་པའོ། །འཇིག་ཅིང་ཟད་པས་ན་འགྱུར་བའོ། །ཟད་པ་དེ་ལས་གཞན་པས་ན་མི་འགྱུར་བ་སྟེ། མི་ཟད་པའོ། །དེ་ལས་
བྱུང་བས་ན་མི་འགྱུར་བ་སྟེ། ལས་ཉོན་གྱི་དབང་གིས་སྐྱེ་བ་དང་འགག་པ་སྟེ་ཟད་པ་དང་བྲལ་བ་ཞེས་བྱ་བའི་བར་དུའོ། །གཉིས་མེད་གཉིས་སུ་མེད་མིན་ཞི་ཞེས་བྱ་བ་ནི། བདེན་པ་གཉིས་ཏེ་འོད་ཟུང་གཉིས་ངོ་བོ་དབྱེར་མེད་པའི་རོ་གཅིག་པ་ཡིན་པའི་

ཕྱིར་གཉིས་སུ་མེད་པའོ། །ཡ་གཉིས་ཟུང་དུ་འཇུག་པའི་བདག་ཉིད་ཅན་ཡིན་པས་ན་གཉིས་སུ་སྟེ་གཉིས་མེད་པའང་མིན་ནོ། །སྡུག་བསྔལ་ཐམས་ཅད་ཉེ་བར་ཞི་བའི་མཚན་ཉིད་ཅན་ཡིན་པས་ན་ཞི་བའོ། །ཟག་པ་མེད་པས་ན་ཤིན་ཏུ་དྲི་མ་མེད་པའོ། །
ལུས་ཀྱིས་རེག་པར་བྱ་བའི་ཡུལ་མ་ཡིན་པས་ན་ནམ་མཁའ་བཞིན་ཏེ། དགོངས་པས་བཤད་པའོ།། ༈ དེ་ལྟར་ཟུང་འཇུག་པའི་ཆོས་ཀྱི་སྐུ་འོད་གསལ་དང་ལོངས་སྤྱོད་རྫོགས་པའི་སྐུ་གཉིས་སུ་མེད་པའི་མཚན་ཉིད་ཅན་དུ་ངེས་པར་བྱས་པ་སྟེ། 
གཏན་ལ་ཕབ་ནས། ད་ནི་སྤྲུལ་པའི་སྐུའི་གཞི་རྣམ་པར་དགོད་པའི་ཕྱིར། དེ་ལ་ཞེ་སྡང་གི་རིགས་ཞེས་བྱ་བ་ལ་སོགས་པ་གསུངས་ཏེ། ཞེ་སྡང་ནི་མི་བསྐྱོད་པ་སྟེ་ཐུགས་རྡོ་རྗེའོ། །དེའི་རིགས་ནི་རྒྱུད་ཀྱི་སྟོན་པ་རང་གི་བདག་ཉིད་ལས་ངེས་པར་བྱུང་བའི་ལྷ་
རྣམས་ཀྱི་འཁོར་ལོ་བུད་མེད་ཀྱི་གཟུགས་སུ་མངོན་པར་སྤྲུལ་ནས། བཅོམ་ལྡན་འདས་རྣམ་པར་སྣང་མཛད་ཀྱི་སྐུ་ལས་འཐོན་པ་སྟེ་མངོན་པར་བྱུང་བར་གྱུར་ཏོ། །ཞེས་འདི་ཉིད་ལས་གསུངས་པའི་ཕྱིར་རོ། །རྩ་རྒྱུད་འདི་ཉིད་ཀྱི་ལེའུ་དང་པོ་ལས། རྣམ་སྣང་ལ་སོགས་
པའི་ལྷ་ཕོ་རྣམས་ཀྱང་བུད་མེད་དུ་སྤྲུལ་པར་གསུངས་པའི་ཕྱིར་ན། རྗེས་འཇུག་ལ་ཡང་མི་བསྐྱོད་པ་ལ་སོགས་པའི་རིགས་ཀྱི་སྒྲུབ་པ་པོས། རང་གི་ཕྱག་རྒྱ་ལ་བརྟེན་ནས་བདེ་བ་ཆེན་པོས་མཆོད་དགོས་ལ། དེས་ན་རང་གི་སྟོན་པ་ལ་བདེ་ཆེན་བསྐྱེད་པའི་ཆེད་དུ། རང་གི་ཕྱག་རྒྱ་དེས་བླ་ན་ཡོད་པ་མེ་
ཏོག་ལ་སོགས་པའི་མཆོད་པ་དང་བཅས་པ་ལ་སོགས་པས་བསྡུས་པ་བླ་ན་མེད་པ་རེག་བྱའི་མཆོད་པ་བྱས་པ་ནི་རིགས་ཀྱི་མཆོད་པའོ། །རྗེས་སུ་དྲན་པ་ནི་ཕྱག་རྒྱ་ལ་བརྟེན་ནས་ཆགས་པ་ལ་སོགས་པའི་ཡེ་ཤེས་གསུམ་ཉམས་སུ་མྱོང་བ་སྟེ། དེ་ཉིད་ནི་

བསྒོམ་པའོ། །ཕྱག་རྒྱ་ལ་བརྟེན་པ་དེ་ཇི་ལྟ་བུ་ཞེ་ན། བུད་མེད་ཅེས་བྱ་བ་ལ་སོགས་པ་གསུངས་ཏེ། བུད་མེད་ནི་བུ་མོའོ། །སེམས་ནི་རབ་བརྟན་པ་ནི་རང་བཞིན་བརྟན་པ་ལོ་གྲངས་བཅུ་གཉིས་ལོན་པ་ཐོབ་ཅིང་རྙེད་པའོ། །
རིགས་ནི་པདྨ་ཅན་དང་ཞེས་བྱ་བ་ལ་སོགས་པས་བསྡུས་པ་གླང་པོ་ཅན་མ། རི་དྭགས་ཅན་མ། དུང་ཅན་མ་སྟེ་འི་རིགས་བཞིའོ། །བཞི་པོ་དེ་དང་སྦྱོར་བ་ནི་ཕྱག་རྒྱ་བཞི་པོ་སོ་སོ་བ་དེར་སྙོམས་འཇུག་བྱས་པ་སྟེ་བྱེད་པའི། རབ་ཏུ་དབྱེ་བའི་ལས་ཀྱིས་
སྒོམ་པའོ་སོ། །བདག་གི་ཞེས་བྱ་བ་ནི། སྒྲུབ་པ་པོ་བདག་ཉིད་ཀྱིའོ། །ཁུ་བའི་སྐད་དོད་ནི་ཤུ་ཀྲ་ཞེས་བྱ་བ་སྟེ། དེའི་ཤུ་ལ་ཤོ་ཀ་ནི་ཞེས་བྱ་བ་ནི་མྱ་ངན་ནོ། །ཀྲ་ཀ་ཙ་ནི་སོག་ལེ་སྟེ། མྱ་ངན་སྡུག་བསྔལ་སོག་ལེ་ལྟར་གཅོད་༼
འདི་ནི་སྡོམ་འབྱུང་ལས་ཕྱག་རྒྱ་བཞི་པོ་རེ་རེ་ལ་བསྟེན་ཚུལ་རེ་གསུངས་པ་ལྟ་བུའོ། །༽པས་ན་ཤུ་ཀྲ་ཞེས་བྱ་སྟེ་མཆོག་ཏུ་དགའ་བ་ལྷན་སྐྱེས་ཀྱི་བདེ་བ་ཆེན་པོའོ། །ཁུ་བ་སྟེ། བདེ་ཆེན་དེས་བདག་ཉིད་མཆོད་པར་བྱའོ་ཞེས་བྱ་བའི་བར་གྱིས་ནི། འདོད་
པའི་དབང་ཕྱུག་ཏུ་གསལ་བར་སྟོན་པ་ཡིན་ནོ།། ༈ རྗེས་སུ་དྲན་པ་སྔར་བཤད་པའི་འབྲས་བུ་ཕན་ཡོན་བསྟན་པར་བྱ་བའི་ཕྱིར། འདིས་ནི་ཞེས་བྱ་བ་ལ་སོགས་པ་གསུངས་ཏེ། བཤད་མ་ཐག་པའི་རྗེས་སུ་དྲན་པ་བཅུ་དྲུག་
ཡོངས་སུ་ཤེས་ནས་བསྒོམས་པས་ནི་དེ་བཞིན་གཤེགས་པ་སྟེ། རྣམ་པར་སྣང་མཛད་ལ་སོགས་པའི་ངོ་བོ་ཉིད་ཀྱི་རྫུ་འཕྲུལ་དང་ལྡན་པའི་སྐུ་འཐོབ་པར་འགྱུར་བ་དང་། འདིས་ནི་རྡོ་རྗེ་འཛིན་པ་རྡོ་རྗེ་སེམས་དཔའི་ཚེ་དང་

ལང་ཚོ་དང་ནད་མེད་པའི་བདེ་བ་དམ་པས་ཡོངས་སུ་བསྡུས་པ་ཐུགས་རྡོ་རྗེའི་སྟེ། མི་བསྐྱོད་པ་དང་འབྲེལ་བའི་ཐུགས་ཀྱི་དབང་ཕྱུག་རབ་ཏུ་འཐོབ་པར་འགྱུར་ཏེ། རྫོགས་པའི་རིམ་པ་ཟུང་འཇུག་ལ་གནས་པ་ལ་ནི་ཡིད་ལ་གང་དང་གང་འདོད་པ་དེ་དང་དེ་འབད་པ་མེད་
པར་ཕུན་སུམ་ཚོགས་པར་འགྱུར་རོ་ཞེས་བྱ་བའི་དོན་ཏོ། །ཆོས་འཛིན་པ་ནི་འོད་དཔག་ཏུ་མེད་པའོ། །དེའི་གསུང་ནི་དེ་དང་འབྲེལ་བའི་ངག་གི་དབང་ཕྱུག་འཐོབ་པའོ། །ཇི་ལྟ་བུ་ཞེ་ན། སྒྲ་བརྙན་དང་མཚུངས་པར་སྒྲའི་ངོ་བོ་ཉིད་ཤེས་པ་ལ་ནི། གང་ཞིག་
སྨྲ་བར་གྱུར་པ་དེ་ཐམས་ཅད་འབྱོར་པར་འགྱུར་བས་ན་ངག་གི་དབང་ཕྱུག་གོ་སྟེ། སྲིད་པ་ཐ་མ་པ་ཡིན་ཞིང་ཟུང་དུ་འཇུག་པའི་བདག་ཉིད་ཅན་ཚེ་འདི་ཉིད་ལ་ཞེས་བྱ་བས་ལས་ཀྱི་དབང་གིས་སྐྱེ་བར་འགྱུར་བ་དགག་པར་མཛད་པ་སྟེ། མཐོང་
བའི་ཆོས་ལ་མྱ་ངན་ལས་འདས་ཤིང་བྱ་བ་བྱས་པ་ཡིན་ཞེས་བྱ་བ་ལ་སོགས་པ་གསུངས་པས་སོ། །ཟུང་འཇུག་གི་ཏིང་ངེ་འཛིན་འདི་ཉིད་ཀྱི་འབྲས་བུའི་ཁྱད་པར་བསྟན་པར་བྱ་བའི་ཕྱིར། ༼ཟུང་འཇུག་ཐོབ་ན་ཚེ་འདི་ཉིད་ལ་འཚང་རྒྱ་བར་ངེས་པའི་ཕྱིར་རོ། །
༼སྐུ་དང་གསུང་དང་ཐུགས་ཞེས་བྱ་བ་ལ་༼ཚིག་འདི་ནི་རིགས་པ་དྲུག་ཅུ་པ་ལས་གསུངས་ཏེ། ལུང་ཕྱོགས་མཐུན་ཙམ་གྱི་ཤེས་བྱེད་དོ། །༽སོགས་པ་གསུངས་ཏེ། སྐུ་དང་གསུང་དང་ཐུགས་ཀྱང་འགྲུབ་ཅེས་བྱ་བ་ནི་ཕྱག་རྒྱ་ཆེན་པོ་མཆོག་
གི་དངོས་གྲུབ་འགྲུབ་པའོ།། ༈ དངོས་གྲུབ་གང་སྔར་བཤད་པ་ལས་གཞན་ཕྲ་མོ་སྟེ། དངོས་གྲུབ་དམན་པར་བཤད་པ་རྣམས་ཞེས་བྱ་བ་ནི། སྔགས་ལ་རྗེས་སུ་གཞོལ་བའི་བསྐྱེད་རིམ་པ་རྣམས་ལ་བསྐྱེད་རིམ་དེ་དང་འབྲེལ་བ་གཞན་

དག་སྟེ། འཇིག་རྟེན་པའི་དངོས་གྲུབ་བཤད་པ་རྣམས་ཀྱང༌། ཟུང་དུ་འཇུག་པའི་ཏིང་ངེ་འཛིན་ལ་གནས་པ་རྣམས་ལ་བདེ་བླག་ཏུ་འགྲུབ་པར་འགྱུར་བའོ། །རྡོ་རྗེ་མི་ཕྱེད་གསུམ་བསྒོམས་ཏེ་ཞེས་བྱ་བ་ནི། རྡོ་རྗེ་གསུམ་ནི་
ཁམས་གསུམ་མོ། །དེ་མི་ཕྱེད་པ་ནི་རང་དང་ཁམས་གསུམ་གྱི་དེ་ཁོ་ན་ཉིད་དབྱེར་མེད་པའི་རྣམ་པར་བསྒོམ་པའི་རྒྱུ་དེས་ནི་ན་འགྲུབ་པར་འགྱུར་བ་ནི་བཟླས་པ་ཙམ་གྱིས་ཏེ། སྔར་བཤད་པའི་ཡན་ལག་མ་ཉམས་པར་ཏེ། སྔགས་ལུས་ཐ་མི་དད་པར་ཟློས་པའི་
རྡོ་རྗེ་བཟླས་པ་ཙམ་གྱི་མཐུས་ཡིན་ཏེ། བཟླས་ཤིང་དེ་ཡང་བདེན་པ་མངོན་སུམ་དུ་མཐོང་བ་ཟུང་འཇུག་པས་ཡིན་ནོ་ས་སོ།། ༈ གལ་ཏེ་རང་དང་ཁམས་གསུམ་ཐ་དད་པར་ཞེན་ནས་བསྒོམས་པར་གྱུར་ན་ནི། དེའི་ཚེ་འཇིག་རྟེན་པའི་དངོས་གྲུབ་ཀྱང་
འགྲུབ་པར་མི་འགྱུར་ན། འཇིག་རྟེན་ལས་འདས་པའི་ལྟ་སྨོས་ཀྱང་ཅི་དགོས་ཞེས་ནུས་པ་གསུངས་པར་གྱུར་པ་ཡིན་ཏེ། རྣལ་འབྱོར་ཐམས་ཅད་བཅོམ་ལྡན་འདས། །རྡོ་རྗེ་སེམས་དཔའ་དེ་བཞིན་གཤེགས། །ཁམས་གསུམ་པ་ནི་མ་ལུས་རྣམས། །
ཐམས་ཅད་དེ་ཡི་ལོངས་སྤྱོད་དོ། །ཞེས་གསུངས་པས་སོ།། ༈ སྔགས་སྤྱོད་པའི་མཆོག་གི་ལེའུ་༼ཞེས་པས་བསྐྱེད་རིམ་པས་དངོས་གྲུབ་བསྒྲུབ་པ་ལ་ཡང་བདག་མེད་པའི་དེ་ཁོ་ན་ཉིད་མང་དུ་བསྒོམ་དགོས་པར་བསྟན་ནོ།།༼ཞེས་བྱ་བ་ནི་སྔགས་འདོན་
ཅིང་ཟློས་པས་ན་སྔགས་ཏེ་སྒྲུབ་པ་པོའོ། །དེ་རྣམས་ཀྱི་སྤྱོད་པ་ནི་སྤྲོས་པ་མེད་པ་ལ་སོགས་པ་གསུམ་ལ་སློབ་པའི་ངོ་བོ་ཉིད་དོ། །སྤྱོད་པ་གསུམ་པོ་དེ་ཉིད་ནི་ཐེག་པ་གཞན་དང་རྒྱུད་སྡེ་འོག་མའི་སྤྱོད་པ་ལས་ཕུལ་དུ་བྱུང་བས་ན་མཆོག་གོ། དེ་སྟོན་

པའི་སྒྲའི་ཚོགས་ནི་ལེའུ་སྟེ་དེ་ལ་སྔགས་སྤྱོད་པ་མཆོག་ཅེས་བྱ་སྟེ། སྒྲ་ཇི་བཞིན་པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བདུན་པ་མཐའ་དྲུག་གིས་བཤད་པའོ། །། །སྔར་
ལེའུ་བདུན་པར་བསྟན་པ་དེ་ལྟར་སྤྱོད་པ་ལ་གནས་པའི་རྣལ་འབྱོར་པས་ཚོགས་ཡོངས་སུ་རྫོགས་པར་བྱ་བའི་དོན་དུ་བླ་ན་མེད་པའི་མཆོད་པ་བྱའོ་ཞེས་བསྟན་པར་བྱ་བའི་ཕྱིར་བཀའ་སྩལ་པ་ནི། དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་གསུངས་
ཏེ། ༈ དེ་ནས་ཞེས་བྱ་བ་ནི་སྤྱོད་པ་ཐོབ་པའི་འོག་ཏུ་དཀོན་མཆོག་དབལ་གྱིས་བཅོམ་ལྡན་འདས་ལ་གསོལ་བ་བཏབ་བོ། །ཞེས་བྱ་བར་སྦྱར་རོ། །དཀོན་མཆོག་གི་སྐད་དོད་ནི་རཏྣ་དང་། དེ་ཡང་རིན་པོ་ཆེ་ཡིན་པས་ཀུནྡ་ལྟ་བུའི་བྱང་ཆུབ་ཀྱི་སེམས་
ཀྱིས་ཀྱང་འདོད་དོན་རྫོགས་པར་བྱེད་པས་རིན་པོ་ཆེའོ་སོ། །དེ་ཉིད་ནི་ཀེ་ཏུ་ཞེས་པ་དབལ་དང་ཏེ་རྒྱལ་མཚན་གཉིས་ཀ་ལ་འཇུག་པས། རྒྱལ་མཚན་བཙུགས་པས་དགའ་བ་བསྐྱེད་པ་བཞིན་དུ། བྱང་སེམས་ཀྱིས་ཀྱང་ཡིད་དགའ་བར་བྱེད་པའི་ཕྱིར། བྱང་ཆུབ་ཀྱི་སེམས་
གང་ཡིན་པ་དེ་ལ་ནི་དཀོན་མཆོག་དབལ་ཞེས་བྱ་སྟེ། བྱང་ཆུབ་ཀྱི་སེམས་ཀྱི་དབང་བསྐུར་བར་གསོལ་བ་འདེབས་པར་བྱེད་པ་པོ་ཡིན་པའི་ཕྱིར་དེ་དང་རྗེས་སུ་མཐུན་པའི་དཀོན་མཆོག་དབལ་གྱིས་གསོལ་བ་བཏབ་བོ་རོ། །བྷ་ག་ཝན་ལ་བྷ་གེ་བྱ་བ་སྠཾ་ཏ་ནི་བྷ་གར་
བཞུགས་པ་སྟེ་དག་པའི་སྐུ་ཡིས་བྷ་ཟུར་ཏེ་འོད་གསལ་ལ་བཞུགས་པས་ན་བཅོམ་ལྡན་འདས་སོ། །ཐམས་ཅད་ཅེས་བྱ་བ་ལ་སོགས་པའི་དེ་བཞིན་གཤེགས་པ་ཐམས་ཅད་ཀྱི་བདག་པོ་ནི་རིགས་ཐམས་ཅད་ཀྱི་བདག་ཉིད་ཅན་ནོ། །དབང་ཕྱུག་དམ་པ་ཞེས་བྱ་

བ་ལ། དམ་པ་ནི་སྤྱན་ལ་སོགས་པ་ཡིན་ལ། དེ་རྣམས་ཀྱི་དབང་ཕྱུག་ནི་གཙོ་བོར་གྱུར་པ་སྟེ། དམ་པའི་དབང་ཕྱུག་རྡོ་རྗེ་འཆང་ཆེན་པོ་ལ་བསྟོད་པ་འདིས་ཞེས་བྱ་བ་ནི། འོག་ནས་འཆད་པའི་བསྟོད་པ་སྟེ་བསྟོད་པའི་
རྒྱལ་པོ་དེས་གསོལ་བ་བཏབ་ཅིང་མཉེས་པར་བྱས་སོ་ཞེས་བྱ་བའི་དོན་ཏོ།། ༈ དེ་བསྟན་པ་ནི་རྡོ་རྗེ་སེམས་དཔའ་ཞེས་བྱ་བ་ལ་སོགས་པ་སྟེ། རྡོ་རྗེ་ལྟར་འོད་ཟུང་གཉིས་སོ་སོར་མི་ཕྱེད་པའི་ཚུལ་གྱིས་མཛེས་པས་ན་རྡོ་རྗེ་སེམས་དཔའ་
འོ། །ཐེག་པ་ཆེ་ཞེས་བྱ་བ་ལ་མ་ཧཱནྟ་ཆེན་པོའོ། །ཨཱནྟི་འགྲོ་བར་བྱེད་པ་སྟེ་ནི་སངས་རྒྱས་གང་གིས་སེམས་ཅན་གྲངས་ཤིན་ཏུ་མང་ཞིང་རིགས་ཆེ་བ་རྣམས་སངས་རྒྱས་ཉིད་དུ་སོན་པར་མཛད་པ་དེ་ནི་ཐེག་པ་ཆེན་པོ་སྟེ། དེ་ཡང་ཁྱེད་ཉིད་དོ། །༼
འདིར་སེམས་དཔའི་དོན་མ་བཤད་པར་མཛེས་པ་ཞེས་པ་ནི། འགྱུར་གཞན་ལ་རྒྱལ་པོར་བསྒྱུར་ལ། དེའི་སྐད་དོད་རཱ་ཛ་ལ་ར་ཛ་སྟེ་མཛེས་པར་བྱའོ། །དཱཾ་པྱ་ཏི་སྣང་བར་བྱས་པས་ནའོ། །ཞེས་པའོ། །༽ནམ་མཁའི་སྤྱོད་པ་རྣམ་སྦྱོང་བ་ཞེས་བྱ་བ་ལ། ནམ་མཁའ་ནི་དོན་དམ་པའི་
བདེན་པའོ། །དོན་དམ་དེས་རྣམ་པར་དག་པར་བྱས་པའི་སྤྱོད་པ་ནི་ནམ་མཁའི་སྤྱོད་པའོ། །དེས་རྣལ་འབྱོར་པའི་རྒྱུད་རྣམ་པར་སྦྱོང་བར་མཛད་པས་ན་ནམ་མཁའི་སྤྱོད་པ་རྣམ་སྦྱོང་བའོ། །ཀུན་ཏུ་བཟང་པོའི་སྤྱོད་པ་མཆོག་ཅེས་བྱ་བ་ནི། རྣམ་
པར་རྟོག་པའི་སྤྲོས་པ་ཐམས་ཅད་དང་བྲལ་བའི་སྤྱོད་པ་ནི་ཀུན་ཏུ་བཟང་པོའི་སྤྱོད་པའོ། །དེས་ཕུལ་དུ་བྱུང་བས་ན་མཆོག་གོ། རྒྱལ་བར་གྱུར་པས་ན་རྒྱལ་བ་ནི་རང་སངས་རྒྱས་ལ་སོགས་པ་ཉོན་མོངས་པའི་དགྲ་ལས་རྒྱལ་བའོ་སྟེ། དེ་

རྣམས་ཀྱི་མཆོག་གིས་མཆོད་པ་བཤད་ཅིང་བསྟན་དུ་གསོལ་ཞེས་བྱ་བ་སྟེ། སྒྲ་ཇི་བཞིན་པའོ།། ༈ འདོད་ཆགས་ཞེ་སྡང་གཏི་མུག་ཆེ། །རྡོ་རྗེ་ཐེག་པ་རབ་སྟོན་པ། །ཞེས་བྱ་བ་ནི། འདོད་ཆགས་དང་ཞེ་སྡང་དང་གཏི་མུག་སྦྱོང་བར་བྱེད་པ་ནི་རྡོ་
རྗེ་ཐེག་པ་སྟེ། དེ་རབ་ཏུ་སྟོན་པར་མཛད་པས་ན་རྡོ་རྗེ་ཐེག་པ་རབ་སྟོན་པའོ། །ཆོས་ཐམས་ཅད་ནམ་མཁའི་དབྱིངས་དང་མཚུངས་པར་སྟོན་པས་ན་མཆོག་གོ། རྒྱལ་བ་ནི་དུས་གསུམ་དུ་གཤེགས་པའི་རྒྱལ་བ་རྣམས་ཏེ། དེ་རྣམས་སྐྱེད་པར་མཛད་པས་
ན་རྒྱལ་བའི་གཞིའོ། །མཆོད་པ་བཤད་དུ་གསོལ་ཞེས་བྱ་བ་ནི་བསྟན་པར་གསོལ་བའོ། །བག་ཆགས་མ་ལུས་པ་དང་བྲལ་ཞིང་འཁོར་བ་ཇི་སྲིད་བར་གནས་པའི་ཡེ་ཤེས་ནི་ཐར་པའོ། །དེ་ཐོབ་པར་བྱེད་པའི་རྒྱུ་ནི་ལམ་མོ། །དེ་རབ་ཏུ་སྟོན་པ་ནི་
འཆད་པར་མཛད་པའོ། །ཐེག་པ་གསུམ་ནི་འདིས་རང་རང་གི་བྱང་ཆུབ་ཏུ་འགྲོ་བས་ན་ཐེག་པ་སྟེ། ཉན་ཐོས་ལ་སོགས་པའི་ཐེག་པ་གསུམ་མོ། །དེ་ཉིད་ནི་ལམ་སྟེ་དེའི་ངོ་བོ་ཉིད་ལ་རབ་ཏུ་གནས་པར་མཛད་པས་ན་ཐེག་པ་གསུམ་གྱི་ལམ་ལ་གནས་
པ་སྟེ་བཅོམ་ལྡན་འདས་སོ། །སངས་རྒྱས་སྐལ་མཆོག་དག་པའི་བདག་ཅེས་བྱ་བ་ལ། སངས་རྒྱས་ནི་རྣམ་པར་སྣང་མཛད་ལ་སོགས་པའོ། །དེ་རྣམས་ཀྱི་བདག་པོར་གྱུར་པས་སྐལ་མཆོག་གོ། དེས་ན་དག་པའི་བདག་ཉིད་ཅན་གྱི་མི་མཆོག་
མཆོད་པ་བཤད་དུ་གསོལ་ཞེས་པའོ། །བྱང་ཆུབ་སེམས་ནི་རྒྱས་པའི་སྤྱན་ཞེས་བྱ་བ་ནི། བྱང་ཆུབ་ཀྱི་ངོ་བོ་ཉིད་ཀྱི་སྟེ། རང་བཞིན་དང་དབྱེར་མེད་པར་ཞུགས་པའི་སེམས་གང་ཡིན་པ་དེ་ནི་བྱང་ཆུབ་ཀྱི་སེམས་སོ། །རྒྱས་པའི་སྤྱན་དང་ལྡན་པ་

གང་ཡིན་པ་དེ་ནི་རྒྱས་པའི་སྤྱན་ནོ། །ཆོས་ཀྱི་འཁོར་ལོ་ནི་རྣམ་པ་བཅུ་གཉིས་པའོ། །༼ཞེས་པ་ནི་བདེན་པ་རྣམས་ལ་སྡུག་བསྔལ་དང༌། ཀུན་འབྱུང་དང་འགོག་པ་དང་ལམ་མོ། །ཞེས་པ་བཞི་དང༌། རིམ་པ་བཞིན་དུ་ཡོངས་སུ་ཤེས་པར་བྱ་བ་དང༌། སྤང་
བར་བྱ་བ་དང༌། མངོན་སུམ་དུ་བྱ་བ་དང༌། བསྒོམ་པར་བྱ་ཞེས་པ་བཞི་དང༌། ཡང་རིམ་པ་བཞིན་དུ་ཡོངས་སུ་ཤེས། སྤངས། མངོན་སུམ་དུ་བྱས། སྒོམ་ཞེས་བྱ་བ་བཞི་སྟེ་བཞི་གསུམ་བཅུ་གཉིས་སོ། །༽ཆོས་འཁོར་དེ་ས་འོག་ས་སྟེང་ས་བླའི་འཇིག་རྟེན་གསུམ་དུ་རབ་ཏུ་བསྐོར་
བར་མཛད་པས་ན། ཆོས་ཀྱི་འཁོར་ལོ་རབ་ཏུ་བསྐོར་བསྟེ་གདུལ་བྱའི་རྒྱུད་ལ་དོན་ཤེས་པར་བྱེད་པའོ། །རྡོ་རྗེ་གསུམ་མི་ཕྱེད་པའི་མཚན་ཉིད་ཅན་ཡིན་པས་ན་སྐུ་དང་གསུང་དང་ཐུགས་ཤིན་ཏུ་དག་པ་སྟེ། རྡོ་རྗེ་ཐེག་པ་ཁྱེད་ལ་ཕྱག་འཚལ་ལོ། །
ཞེས་པ་སྟེ། དྲང་བའི་དོན་ཏོ།། ༈ འདོད་ཆགས་ཞེ་སྡང་གཏི་མུག་ཆེ་ཞེས་བྱ་བ་ནི། ཡེ་ཤེས་གསུམ་གྱི་སྒོ་ནས་བཅོམ་ལྡན་འདས་ལ་བོས་ནས་བསྟོད་པ་སྟེ། འདོད་ཆགས་ཞེས་པ་ནི་ཐབས་ཏེ་མཆེད་པ་དང་། དེའི་ཀྱི་རང་བཞིན་དུ་
གྲགས་པ་བཞི་བཅུའོ་ནོ། །ཞེ་སྡང་ཞེས་པ་ནི་ཤེས་རབ་སྣང་བ་དང་ཀྱི་དེའི་རང་བཞིན་སོ་གསུམ་མོ་ནོ། །གཏི་མུག་ཆེན་པོ་ཞེས་པ་ནི་མ་རིག་པ་ཞེས་པ་ཉེར་ཐོབ་དང༌། དེའི་རང་བཞིན་གྱི་རྟོག་པ་བདུན་ནོ། །རྡོ་རྗེ་ཐེག་པར་རབ་སྟོན་པ་ཞེས་བྱ་བ་
ལ། རྡོ་རྗེ་ནི་འོད་གསལ་བའོ། །དེ་ཉིད་ནི་བཤད་མ་ཐག་པའི་རང་བཞིན་གྱིས་ཏེ། རང་བཞིན་དང་སྣང་བ་གསུམ་སྦྱོང་བས་ན་ཐེག་པའོ། །དེ་རབ་ཏུ་སྟོན་པས་ན་རྡོ་རྗེ་ཐེག་པ་རབ་ཏུ་སྟོན་པ་སྟེ། བཅོམ་ལྡན་འདས་སོ། །དབང་པོ་མཆོག་ཙམ་གྱིས་

གཟུང་བ་ནི་གསང་བ་གྲུབ་པར་ཏིང་ངེ་འཛིན་གྱི་ཡེ་ཤེས་ཀྱི་མིག་ཅན་གྱིས་མཐོང་བར་གསུངས་པ་ལྟར་ཡིན་པས་ན་ནམ་མཁའི་དབྱིངས་དང་མཚུངས་པའོ། །རིགས་གཞན་ཐམས་ཅད་ཀྱི་དང་པོར་གྱུར་པས་ན་མཆོག་གོ། རྒྱལ་གཞི་མཆོད་པ་བཤད་དུ་གསོལ་ཞེས་བྱ་
བ་ལ། རྒྱལ་བ་ནི་རྣམ་པར་སྣང་མཛད་ལ་སོགས་པ་སྟེ། དེ་གང་དུ་ཐིམ་པར་གྱུར་པ་དེ་ནི་རྒྱལ་བའི་གཞི་ནི་འོད་གསལ་བའོ། །མཆོད་པ་ནི་གཉིས་སུ་མེད་པའི་ཡེ་ཤེས་ཀྱི་༼མཆོག་གི་སྒྲ་དང་པོ་ལའང་འཇུག་པའོ། །༽བདག་ཉིད་ཅན་ཟུང་འཇུག་གི་
ནོ། །བཤད་དུ་གསོལ་ཞེས་བྱ་བ་ནི་བཀའ་སྩལ་པར་གསོལ་བའོ། །ཐར་པའི་ལམ་ནི་རབ་སྟོན་པ་ཞེས་བྱ་བ་ནི། མི་སློབ་པའི་ཟུང་འཇུག། རྡོ་རྗེའི་སྐུ་ཉིད་ཀྱིས་ཚད་མེད་པའི་ལྷ་མོ་དང་སྙོམས་པར་ཞུགས་པས་འཁོར་བ་ཇི་སྲིད་བར་མཆོག་ཏུ་དགའ་བར་
མཚན་ཉིད་གཅིག་པ་ལྷ་དང་མི་ལས་འདས་པའི་ཡོན་ཏན་ཏེ། དབང་ཕྱུག་བརྒྱད་ཀྱི་བདེ་བ་ཉམས་སུ་མྱོང་བ་ནི་ཐར་པའོ། །དེ་ཐོབ་པའི་ཐབས་སྟོན་པར་མཛད་པས་ན་ཐར་པའི་ལམ་རབ་ཏུ་སྟོན་པར་མཛད་པ་སྟེ་བཅོམ་ལྡན་འདས་སོ། །ཤེས་རབ་དང་ཐབས་
དང་། ཉེ་བར་ཐོབ་པ་གསུམ་པོ་ནི་ཐེག་པ་གསུམ་མོ། །དེ་ཉིད་ནི་རྣལ་འབྱོར་པ་རྣམས་ཀྱིས་བགྲོད་པར་བྱ་བ་ཡིན་པས་ན་ལམ་སྟེ། ལམ་དེས་དོན་དམ་པའི་བདེན་པའི་གྲོང་ཁྱེར་དེར་འཇུག་པར་མཛད་པས་ན་ཐེག་པ་གསུམ་གྱི་ལམ་ལ་གནས་པའོ། །བདེ་བ་
ཐམས་ཅད་ཀྱི་བདག་ཉིད་སྒྲུབ་པར་མཛད་པས་ན་སངས་རྒྱས་སྐལ་མཆོག་གོ། བདེན་པ་གཉིས་ཀྱི་བདག་ཉིད་ཅན་ཡིན་པས་ན་དག་པའི་བདག་སྟེ། དེ་ལྟ་བུའི་ཡོན་ཏན་གྱི་ཁྱད་པར་ཅན་མི་མཆོག་ཁྱོད་ཀྱིས་མཆོད་པ་བཤད་པར་གསོལ་ཞེས་པའོ། །

བྱང་ཆུབ་ནི་དོན་དམ་པའི་བདེན་པར་ཞུགས་པའི་འོད་གསལ་ལོ་འོ། །སེམས་ནི་ཀུན་རྫོབ་ཀྱི་བདེན་པ་དག་པའི་སྒྱུ་མའི་སྐུ་སྟེ། བྱང་ཆུབ་དང་ལྡན་པའི་སེམས་ནི་བྱང་ཆུབ་ཀྱི་སེམས་ཡིན་ལ། དེ་ཉིད་ནི་རྡོ་རྗེ་འཆང་ཆེན་པོའོ། །
རྒྱས་ཤིང་ཡངས་པའི་སྤྱན་ལྔ་གང་ཡིན་པ་དེ་ནི་རྒྱས་པའི་སྤྱན་ཏེ། དེ་ཡང་གང་ཞེ་ན། སྟོང་གསུམ་མཐོང་བ་ཤ་དང༌། སེམས་ཅན་གྱི་འཆི་འཕོ་དང་གང་དུ་སྐྱེ་བར་ཤེས་པ་ལྷ་དང༌། རྣམ་པར་མི་རྟོག་པའི་ཡེ་ཤེས་ཤེས་རབ་དང༌། གཞན་གྱི་རྒྱུད་ཚོད་རྟོགས་པ་ཆོས་དང༌། ཆོས་
ཐམས་ཅད་རྣམ་པ་ཐམས་ཅད་དུ་བྱང་ཆུབ་པ་མཁྱེན་པ་སངས་རྒྱས་ཀྱི་སྤྱན་ཞེས་གྲགས་པ་རྣམས་སོ། །ཆོས་ཀྱི་འཁོར་ལོ་རབ་བསྐོར་བ། །ཞེས་བྱ་བ་ལ། ཆོས་ནི་འདུས་བྱས་པ་དང་འདུས་མ་བྱས་པ་སྟེ་བདེན་པ་གཉིས་ཀྱི་བདག་ཉིད་ཅན་ནོ། །དེ་རྣམས་ཀྱི་
འཁོར་ལོ་ནི་ཚོགས་ཏེ་དེ་སེམས་ཅན་གྱི་འཇིག་རྟེན་དུ་རབ་ཏུ་སྟོན་པར་མཛད་པས་ན་ཆོས་ཀྱི་འཁོར་ལོ་རབ་བསྐོར་བའོ། །ཡང་དག་པའི་མཐའ་འོད་གསལ་གྱིས་རྣམ་པར་དག་པར་བྱས་པའི་སྐུ་དང་གསུང་དང་ཐུགས་ཀྱི་བདག་ཉིད་ཅན་ཡིན་པས་ན་སྐུ་
དང་གསུང་དང་ཐུགས་ཤིན་ཏུ་དག་པ་སྟེ་བཅོམ་ལྡན་འདས་སོ། །རྡོ་རྗེའི་དོན་མི་འཇིགས་པ་སྟེ། མི་ཉམས་པའི་ཐེག་པའི་བདག་ཉིད་ཅན་ཡིན་པས་ན་རྡོ་རྗེ་ཐེག་པ་ཁྱེད་ལ་ཕྱག་འཚལ་ལོ། །ཞེས་བྱ་བ་སྟེ། ངེས་པའི་དོན་ཏོ།། ༈ གསོལ་བ་
བཏབ་པའི་རྗེས་དེ་ནས་རྒྱལ་པོ་རྡོ་རྗེ་འཛིན་པ་ཐམས་ཅད་ནམ་མཁའ་མི་འགྱུར་ཆེ་ཞེས་བྱ་བ་ལ། ཐམས་ཅད་ནམ་མཁའ་ནི་ཐམས་ཅད་སྟོང་པ་སྟེ། དེ་རྣམ་པར་དག་པའི་ངོ་བོ་ཉིད་ཡིན་པས་བཅོམ་ལྡན་འདས་ཀྱང་ཐམས་ཅད་ནམ་མཁའོ། །མི་འགྱུར་བ་

ཡང་ཡིན་ལ་ཆེན་པོ་ཡང་ཡིན་པས་ན་མི་འགྱུར་ཆེའོ། །ཐམས་ཅད་ཀྱི་དབང་འདི་ལ་བསྐུར་བར་གྱུར་པས་ན་ཐམས་ཅད་དབང་བསྐུར་རོ། །ནམ་མཁའ་མཛོད་ཀྱི་ཏིང་ངེ་འཛིན་གྱིས་སེམས་ཅན་ཐམས་ཅད་ཀྱི་ཡིད་ལ་རེ་བ་ཡོངས་སུ་རྫོགས་པར་མཛད་པས་ན་
ཀུན་གྱི་དོན་ནོ། །འཇིག་རྟེན་གསུམ་གྱི་བདག་པོ་ཡིན་པས་ན་ཀུན་གྱི་དབང་པོའོ། །རྡོ་རྗེ་ནི་དོན་དམ་པའི་བདེན་པའོ། །བསམ་པ་ཐམས་ཅད་ཡོངས་སུ་རྫོགས་པར་བྱེད་པས་རིན་པོ་ཆེ་དང་འདྲ་བས་ན་རིན་ཆེན་ནི་ཀུན་རྫོབ་ཀྱི་བདེན་པའོ། །དེའི་ངོ་བོ་ཉིད་ཀྱིས་
ཟུང་འཇུག་དེ་འཛིན་པར་མཛད་པས་ན་རྡོ་རྗེ་རིན་ཆེན་འཛིན་ཞེས་བྱ་སྟེ། དགོངས་པ་མ་ཡིན་པས་བཤད་པའོ། །དེ་བཞིན་གཤེགས་པའི་མཆོད་པའི་མཆོག་ཅེས་བྱ་བ་ལ། དེ་བཞིན་གཤེགས་པ་ནི་དུས་གསུམ་དུ་བཞུགས་པའི་རྒྱལ་བ་རྣམས་ཏེ། དེ་དང་
འབྲེལ་བའི་མཆོད་པ་ནི་དེ་བཞིན་གཤེགས་པའི་མཆོད་པའོ། །བསྐྱེད་པའི་རིམ་པ་ལ་གནས་པ་རྣམས་ཀྱི་ཐུན་མོང་མ་ཡིན་པས་ཁྱད་པར་དུ་གྱུར་པས་ན་མཆོག་གོ། ཅིའི་ཕྱིར་ཞེ་ན། རྡོ་རྗེ་མི་ཕྱེད་གསུམ་གནས་པ་ཞེས་བྱ་བ་གསུངས་ཏེ། རང་བཞིན་གྱིས་ཏེ་
གདོད་མ་ནས་རྡོ་རྗེ་གསུམ་གྱིས་དེ་ཁོ་ན་ཉིད་མི་ཕྱེད་པ་ལ་ཡང་དག་པར་གནས་པའི་མཆོད་པའོ། །མཆོད་པ་དེ་ནི་ཁམས་གསུམ་པ་རྣམས་རྡོ་རྗེ་འཆང་རང་ཉིད་ཀྱི་སྐུ་དང་གསུང་དང་ཐུགས་སུ་རང་བཞིན་གྱི་སྒོ་ནས་འདུས་པར་མཛད་པས་ན་སྐུ་དང་གསུང་དང་ཐུགས་སྐལ་
མཆོག་གོ། རྒྱལ་བ་གོང་མ་རྣམས་འདི་ལས་འབྱུང་བར་འགྱུར་བས་ན་རྒྱལ་བ་འབྱུང་བའོ། །མཆོད་པ་དེ་བཤད་ཅེས་བྱ་བ་ལ་ནི་བཤད་དོ་ཞེས་བྱ་བའི་དོན་མི་མངོན་པར་བྱས་པ་སྟེ། དགོངས་པས་བཤད་པའོ།། ༈ གང་ལས་རྒྱལ་བ་འབྱུང་བའི་

མཆོད་པ་དེ་ཉིད་བསྟན་པར་བྱ་བའི་ཕྱིར། ན་ཆུང་གཞོན་ནུ་ཞེས་བྱ་བ་ལ་སོགས་པ་གསུངས་ཏེ། ཡིད་དུ་འོང་བའི་གཟུགས་ཅན་ཡིན་པས་ན་ན་ཆུང་གཞོན་ནུའོ་ངོ་། །མིག་ཡངས་ཤིང་བདེན་པ་གཉིས་ཀྱི་སྟེ། འོད་ཟུང་
གི་བདག་ཉིད་ཅན་གྱི་མིག་ཡངས་པ་སྟེ། གཟིགས་རྒྱ་ཆེ་བ་དང་ལྡན་པའི་ཕྱག་རྒྱ་ཆེན་པོའི་སྐུ་གང་ཡིན་པ་དེ་ནི་མིག་ཡངས་པ་དང་ལྡན་པའོ། །དེ་ཉིད་ཀྱི་ཁྱད་པར་ནི་མཚན་དཔེས་སྤྲས་པའི་གཟུགས་བཟང་བ་དང་གཞོན་པ་སྟེ། ལང་ཚོ་དར་ལ་བབ་པས་བརྒྱན་
པ་ནི་ཞེས་བྱ་བའོ། །ལོ་གྲངས་ཉི་ཤུ་ལྔ་ལོན་པ་ཞེས་བྱ་བ་ནི་ཟུང་འཇུག་གི་ལྷའི་ཕུང་པོ་ལྔ་ཁམས་ལྔ་དབང་པོ་ལྔ་ཡུལ་ལྔ་ཡེ་ཤེས་ལྔ་སྟེ་ཉི་ཤུ་རྩ་ལྔ་པའི་བདག་ཉིད་ཅན་གྱི་ཕྱག་རྒྱ་ཆེན་པོའི་སྐུ་བདག་ལ་བྱིན་གྱིས་བརླབས་པའི་མཚན་ཉིད་ཅན་ནོ། །དེ་
བཙལ་ཏེ། བླ་མའི་ཁ་ནས་ཏེ་ཞལ་གྱི་གདམས་པ་ལས་རང་གི་རྒྱུད་ལ་རྙེད་པ་སྟེ་ཐོབ་པ་དེ་ཉིད་ཀྱིས་བླ་ན་མེད་པའི་མཆོད་པ་རབ་ཏུ་བརྟག་ཅིང་བྱ་བ་སྟེ། ཡང་དང་ཡང་དུ་བསྒོམ་པར་བྱ་བའོ། །བྱོལ་སོང་ལས་ཀྱང་རབ་ཏུ་བརྟག་ཅེས་བྱ་བར་ཡང་སྦྱར་ཏེ། བྱོལ་
སོང་གི་སྒྲ་ཏིརྱ་ཀ་ནི་ལོགས་ན་ཡོད་པ་ལ་ཡང་བྱ་སྟེ། དེས་ན་ལོགས་ན་ཡོད་པའི་དོན་ནི་ཟུང་འཇུག་པའི་དཀྱིལ་འཁོར་གྱི་གཙོ་བོར་མ་ཟད། བདག་པོ་སྟེ་གཙོ་བོ་ལས་གཞན་པའི་འཁོར་གྱི་དཀྱིལ་འཁོར་གྱི་ལྷའི་སྐུ་རྣམས་ཀྱང་གཙོ་བོ་རྡོ་རྗེ་འཆང་ཆེན་པོ་དང་
འདྲ་བར་རབ་ཏུ་བརྟག་པ་སྟེ་གཟུང་བར་བྱ་སྟེ། དེ་ཐམས་ཅད་ཀྱང་རྡོ་རྗེ་འཆང་ཆེན་པོའི་རྣམ་པར་འཕྲུལ་པ་ཡིན་པའི་ཕྱིར་རོ། །༼ན་ཆུང་ཞེས་པའི་རྐང་པ་གསུམ་གྱིས་ཟུང་འཇུག་པའི་དང་པོ་སྦྱོར་བ་དང༌། བྱོལ་སོང་ཞེས་པ་གཅིག་གིས་དཀྱིལ་འཁོར་རྒྱལ་མཆོག་བསྟན་ཏེ། དེ་

འདྲ་བའི་དཀྱིལ་འཁོར་སྒོམ་པ་ལ་གོམས་པར་བྱེད་པ་ནི་སངས་རྒྱས་རྣམས་དགྱེས་པར་བྱེད་པའི་བླ་ན་མེད་པའི་མཆོད་པའོ། །༽དགོངས་པས་བཤད་པའོ།། ༈ ཤིན་ཏུ་ཡང་འཇིག་རྟེན་ལས་འདས་པའི་ཟུང་འཇུག་པའི་རྣལ་འབྱོར་པ་རྣམས་ཀྱི་མཆོད་པ་བསྟན་
ནས། ད་ནི་བསྐྱེད་པའི་རིམ་པ་ལ་གནས་པའི་རྣལ་འབྱོར་པ་རྣམས་ཀྱི་མཆོད་པ་བསྟན་པར་བྱ་བའི་ཕྱིར། ས་ཕྱོགས་གཙང་ཞིང་ཞེས་བྱ་བ་ལ་སོགས་པ་གསུངས་ཏེ། ས་བརྟག་པ་དང་བསླང་བ་བྱས་པའི་སའི་ཆ་ནི་ས་ཡི་ཕྱོགས་སོ། །ས་སྦྱང་བ་དང་ལ་
སོགས་པས་བསྡུས་པ་ས་གཟུང་བ་དང༌། བགེགས་ཞི་བའི་ཆོ་གའི་རིམ་པས་ཡོངས་སུ་དག་པ་ནི་གཙང་བའོ། །སྐྱེ་བོ་འདུས་པའི་འདུ་འཛི་དང་བྲལ་བས་རྣམ་པར་དབེན་པའོ། །འམ་ཞེས་བྱ་བའི་སྒྲ་ནི་སྔ་མ་ལས་ཐ་དད་པའི་རིམ་པའི་ཕྱོགས་གཞན་
ས་སྦྱང་བ་སོགས་རྒྱས་པ་མི་དགོས་པ་སྟོན་པ་ཡིན་པར་བལྟ་བར་བྱའོ། །རྒྱལ་བ་ཉིད་ཀྱི་རིགས་སུ་སྐྱེས་ཞེས་པ་ནི་སྔགས་པ་ཐེག་པ་འདིའི་སྒྲུབ་པ་པོའོ། །ཞི་བ་ནི་སྔ་མ་༼དེ་ནི་ས་སྦྱང་བ་སོགས་རྒྱས་པ་དགོས་པའི་གནས་སོ། །༽དེ་མིན་ཀྱང་སྐྱེ་བོ་དམ་པ་ཡོན་
ཏན་ཅན་ནོ་འོ། །དེ་རྣམས་ཀྱི་ཁྱིམ་ནི་ཞི་བའི་གནས་རྣམས་ཏེ་ལྷའི་ཁང་པའོ། །དེ་ལྟ་བུའི་ས་ཕྱོགས་སུ་བཤང་བ་སྟེ་བའི་ལྕི་བ་དང༌། གཅི་བ་སྟེ་བའི་གཅིན་དང༌། བའི་མར་ལ་སོགས་པའི་བ་བྱུང་ལྔ་དང་ཆུ་སྟེ་ཆུ་གཙང་ཉི་ཚེས་སོ། །སོགས་པའི་སྒྲས་ཤིང་ཤུན་
དྲི་བཟང་པོ་ལ་སོགས་པ་༼དེ་རྣམས་ཀྱི་ཁྱིམ་དང་ཞེས་བཅོས་པ་དགོས་སོ། །༽ཡོངས་སུ་གཟུང་སྟེ། དེ་ལྟ་བུའི་བཤང་བ་ལ་སོགས་པ་འདི་རྣམས་ཀྱིས་སྔར་བཤད་པའི་ས་ཕྱོགས་སུ་སྟེགས་བུ་སོགས་ལ་བྱུགས་ཅིང་དཀྱིལ་འཁོར་བྲི་བར་བྱའོ། །

འམ་གྱི་སྒྲ་ནི་མ་བཤད་པ་དག་ཀྱང་བསྡུ་བའི་དོན་ཏེ། དེས་ན་མེ་ཏོག་ལ་སོགས་པའི་མཆོད་རྫས་རྣམས་དང་དེར་ཉེ་བར་མཁོ་བ་གཞན་རྣམས་ཀྱང་ཡོངས་སུ་གཟུང་ངོ༌། །མཆོད་རྫས་སྒྲུབ་པ་ལ་སོགས་པ་དེ་དགོས་པ་ཅིའི་ཕྱིར་བྱེད་ཅེ་ཞེ་ན། རྒྱལ་
བ་མཆོད་ཕྱིར་ཞེས་པ་སྟེ། རང་གི་རིགས་ཀྱི་ལྷ་ལ་སོགས་པ་མཉེས་པར་བྱ་བའི་དོན་དུའོ་ཏོ། །རྟག་པར་ཞེས་པ་ནི་ཉིན་རེ་ཞིང་མཆོད་པར་བྱའོ།། ༈ དེ་ལྟར་དཀྱིལ་འཁོར་བྲི་བ་དང་། དེ་མཆོད་པའི་ཡོ་བྱད་བསྒྲུབས་ནས། སྒྲུབ་པའི་ཐབས་༼
དེ་རྣམས་ཀྱིས་ནི་འོག་ནས་གསང་དབང་བསྐུར་བའི་དཀྱིལ་འཁོར་ལ་བསམ་གཏན་དང་བྲིས་པ་གཉིས་བཤད་པའི་ཕྱི་མ་འདིར་བསྟན་པ་ཡིན་ལ། དེ་ཡང་རིམ་ལྔ་ལས་ཐུན་མོང་གི་དབང་དགུ་དང་བཅས་པའི་གསང་དབང་བསྐུར་བར་གསུངས་པས། དེའི་དབང་དུ་བྱས་ཀྱི་བུམ་དབང་བསྐུར་བ་དུས་སྔ་བར་རྫོགས་ནས། 
ཕྱིས་གསང་དབང་བསྐུར་བ་ལ་ནི་རྡུལ་ཚོན་གྱི་དཀྱིལ་འཁོར་བྲི་མི་དགོས་སོ། །༽མདོར་བྱས་ལས་འབྱུང་བའི་རིམ་གྱིས་རྣལ་འབྱོར་དང་རྗེས་སུ་རྣལ་འབྱོར་བྱས་ལ། དེ་ནས་སྒྲུབ་པ་པོ་བདག་ཉིད་དང་རང་གི་ཕྱག་རྒྱ་ལ་རིགས་ལྔ་སོགས་དགོད་པ་སེམས་དཔའ་སུམ་བརྩེགས་ཀྱི་འོག་ཏུ་བྱ་
སྟེ། དེ་ཡང་བསྟན་པའི་ཕྱིར་རིགས་ལྔར་བྱ་བ་སྟེ། རང་ལ་རིགས་ལྔ་དང་དེའི་རིགས་ཀྱི་ལྷ་ལྷག་མ་རྣམས་དགོད་པའི་ཤིན་ཏུ་རྣལ་འབྱོར་བྱ་བ་བསྟན་པའི་ཕྱིར། ནུ་མའི་དབུས་ཞེས་བྱ་བ་ལ་སོགས་པ་གསུངས་ཏེ། ནུ་མའི་དབུས་ཞེས་བྱ་བ་ནི་སྙིང་གའི་གནས་སོ། །བར་ཞེས་བྱ་
བ་ནི་མགྲིན་པ་ནས་སྙིང་ཁ་ཇི་སྲིད་པ་དེ་སྲིད་ཀྱི་བར་འདིར་ཡི་གེ་ཧཱུཾ་ལས་བྱུང་བའི་སྟེ་མི་བསྐྱོད་པའི་རིགས་དགོད་པའོ། །སྤྱི་གཙུག་མཐའ་ཞེས་བྱ་བ་ནི་སྤྱི་གཙུག་གི་མཐའི་སྒྲས་སྐྲ་མཚམས་ཉེ་བར་མཚོན་ཏེ་སྐྲའི་མཐའ་སྟེ་སྐྲའི་སྐྱེ་གནས་སྤྱི་གཙུག་ནས་

སྐྲ་མཚམས་ཇི་སྲིད་པའི་བར་དུ་ཡི་གེ་ཨོཾ་ལས་བྱུང་བའི་རྣམ་པར་སྣང་མཛད་དགོད་དོ། །ཆོ་ག་ཤེས་པས་ཞེས་བྱ་བ་ནི་བསྐྱེད་པའི་རིམ་པ་ཤེས་པའོ། །བར་ཞེས་བྱ་བ་ནི་སྙིང་གའི་ཡ་མཐའ་དང་སྤྱི་གཙུག་གི་མ་མཐའ་སྐྲ་མཚམས་ཀྱི་བར་ཏེ། བར་དེ་ཡང་གང་ཡིན་
ཞེ་ན། སྐྲ་མཚམས་ནས་མགྲིན་པའི་བར་རོ། །ལྐོག་མའི་ཕྱོགས་ཁའི་དཀྱིལ་འཁོར་ཏེ། དེར་ཡི་གེ་ཨཱཿལས་བྱུང་བའི་འོད་དཔག་ཏུ་མེད་པ་དགོད་པར་བྱའོ། །རྐང་པའི་བར་ཞེས་བྱ་བ་ནི་རྐང་པ་དང་བརླ་རྩའི་བར་དུ་ནི་རྐང་པའི་བར་རོ། །འང་དང་ཞེས་བྱ་བའི་སྒྲ་ནི་བར་དུ་
དགོད་པར་མ་ཟད་རྐང་པ་གཉིས་སུ་འང་དགོད་ཅེ་ཞེས་བསྡུ་བའི་དོན་ནོ་ཏེ། དེར་ཡི་གེ་ཧཱ་ལས་བྱུང་བའི་དོན་ཡོད་པར་གྲུབ་༼འདིར་དང་ཞེས་པ་དང་། རྒྱུད་ལས་ཡང་ན་རྐང་པའི་བར། ཞེས་པའི་འགྱུར་རྙིང་གཉིས་མི་མཐུན་པས། པ་ཚབ་ཀྱིས། རྐང་བར་དུའང་ཞེས་པ་དང༌། འང་གི་
སྒྲས་ནི་ཞེས་བསྒྱུར་བ་ལྟར་བྱའོ། །༽པ་དགོད་པར་བྱའོ། །ལྟེ་བ་རྐེད་པ་གསང་བ་ཞེས་བྱ་བ་ནི་འདིར་གསང་བ་ལ་ཞེས་འཐོབ་ཀྱང་བདུན་པ་དེ་མི་མངོན་པར་བྱས་པ་ཡིན་ཏེ། གནས་འདི་དག་ཏུ་ཡི་གེ་སྭཱ་ལས་བྱུང་བའི་རིན་ཆེན་འབྱུང་ལྡན་དགོད་པར་བྱའོ། །༼འདིར་
སྤྱི་གཙུག་ནས་སྐྲ་མཚམས་བར་ལ་རྣམ་སྣང་དང་། དེ་ནས་མགྲིན་པའི་བར་ལ་སྣང་མཐའ་དང༌། མགྲིན་པའི་མཐའ་ནས་སྙིང་གའི་བར་ལ་མི་བསྐྱོད་པ་དགོད་པར་བཤད་པ་ལྟར་ན། སྙིང་གའི་མཐའ་ནས་ལྟེ་བའི་བར་ལ་རིན་འབྱུང་དང༌། ལྟེ་བའི་མཐའ་ནས་རྐང་པ་གཉིས་ཀྱི་ཡ་མཐའ་བརླ་རྩ་བར་ལ་དོན་གྲུབ་དགོད་རྒྱུར་སྣང་
ལ་འགྲེལ་པའི་ཚིག་ཟིན་ལྟར་ན། གསང་གནས་ཀྱི་རྩ་བ་ཡན་ལ་རིན་འབྱུང་དང༌། བརླ་རྩ་ནས་རྐང་སོར་བར་ལ་དོན་གྲུབ་འགོད་པ་འདྲ་བ་གཅིག་སྣང་སྟེ། གང་བྱས་ཀྱང་འདྲ་བར་མངོན་ནོ། །འདིར་ཨོཾ་ལ་སོགས་པ་བཞི་ལས་བྱུང་བའི་རིགས་བཞིའི་ལྷ་བསྒོམས་པར་གསུངས་པས། ལུས་དཀྱིལ་ལ་ལྷ་མི་བསྐྱེད་པར་ཡི་

གེ་ཉིད་ལྷའི་རང་བཞིན་དུ་བསྒོམས་པ་ཡིན་ཞེས་པ་མི་འཐད་དོ། །༽རྒྱལ་བ་ནི་རྣམ་པར་སྣང་མཛད་ལ་སོགས་པའི་རིགས་ལྔའོ། །རྒྱལ་བའི་སྲས་ནི་དེའི་རིགས་ཏེེ། རྒྱལ་བ་དང་རྒྱལ་བའི་སྲས་དག་ནི་རྒྱལ་སྲས་ཞེས་བྱ་སྟེ། རྣམ་པར་སྣང་
མཛད་ལ་སོགས་པ་དང་དེའི་རིགས་རྣམས་སྒྲུབ་པའི་ཐབས་མདོར་བྱས་ལས་བཤད་པའི་ཆོ་གས། །༼དེ་དག་གི་རིགས་ནི། དཔེར་ན་རྣམ་སྣང་གི་རིགས་སྤྱན་མ། གཟུགས་རྡོ་རྗེ་མ། བྱམས་པ། ས་སྙིང་། གཤིན་རྗེ་གཤེད། མི་གཡོ་བ་སྟེ། དེས་རིན་འབྱུང་སོགས་གསུམ་གྱི་རིགས་
ཀྱང་ཤེས་པར་བྱའོ། །༽རིགས་ལྔའི་བདག་ཉིད་དང༌། དེའི་རིགས་སུ་གྱུར་པའི་ལྷ་རྣམས་རང་དང་ཕྱག་རྒྱའི་ལུས་ལ་དགོད་པ་ཇི་ལྟ་ཇི་ལྟ་བར་ཏེ། ཇི་ལྟར་རིགས་པར་བྱའོ་ཞེས་པའོ།། ༈ ཡུམ་ལ་ལྷ་རྣམས་འགོད་པ་དང༌། གསང་གནས་འདུ་བྱ་བ་སོགས་ཇི་སྲིད་པ་དེ་
སྲིད་དུ་དེ་ལྟར་བྱས་པ་སྔོན་དུ་འགྲོ་བའི་ཡབ་ཡུམ་སྙོམས་པར་འཇུག་པའི་ཐིག་ལེས་དཀྱིལ་འཁོར་རྒྱལ་མཆོག་བསྐྱེད་པ་༼དེ་ལྟར་ན་ཡབ་ཀྱི་ལུས་དཀྱིལ་ལ་ལྷ་ཚང་བ་དང༌། ཡུམ་གྱི་ལུས་ལ་འགོད་པ་ན་ཁྲོ་བོ་བཅུ་བཞག་ནས་ཁྲོ་མོ་བཅུ་དང༌། བྱམས་པ་འཇམ་དབྱངས་ཀུན་བཟང་
གསུམ་མདོར་བྱས་ལས་མ་བཀོད་པ་བཞིན་དུ་བྱའོ། །༽སྲིད་པ་བསྐྱེད་པའི་རིམ་པ་བཞིན་བསྟན་པར་བྱ་བའི་ཕྱིར། ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པ་གསུངས་ཏེ། ནམ་མཁའི་དབྱིངས་ནི་རང་གི་ཕྱག་རྒྱའི་ཆོས་འབྱུང་བ་སྟེ་དེའི་དབུས་སུ་
གནས་པའི་འོ། །ཡེ་ཤེས་རྒྱ་མཚོ་བསྒོམ་པར་བྱ་ཞེས་པའི་ཡེ་ཤེས་ནི་བྱང་ཆུབ་ཀྱི་སེམས་ཐིག་ལེའོ་སོ། །རྒྱ་མཚོ་ནི་མང་པོའོ། །བདག་ཉིད་ཟླ་བའི་དབུས་གནས་པར། །ཞེས་པའི་ཟླ་བ་ནི། བཤད་མ་ཐག་པའི་ཀུན་རྫོབ་བྱང་ཆུབ་ཀྱི་སེམས་

ཀྱི་དབུས་ན་གནས་པ་ནི་སྔར་དབུས་གནས་ཀྱི་དོན་དེ་ལས་བྱུང་བ་ལ་བཤད་པ་མང་བས་འདིར་ཡང་དེ་ལྟར་བྱ་ལ། བདག་ཉིད་ནི་རང་གི་ང་རྒྱལ་འཇོག་པའི་ལྷ་རྣམས་ཏེ། ལྷ་ཚང་བ་ཐིག་ལེ་སོ་སོ་ལས་བསྐྱེད་ནས་ར་བསྒོམ་པར་བྱ་ཞིང་བསམ་པར་བྱའོ། །དེའི་འོག་ཏུ་བསྐྱེད་རིམ་ལ་མཁས་པས་
མངལ་དུ་བསྐྱེད་པའི་དེ་བཞིན་གཤེགས་པ་རྣམས་འབྱིན་སྔགས་ཀྱིས་ཕྱུང་ལ་ཕྱིར་སྤྲོ་བར་བྱའོ། །ཞི་བ་རྡོ་རྗེ་འཛིན་ཅེས་པ་ལ་ཞི་བ་ནི་སེམས་རྩེ་གཅིག་པ་བརྟན་པོའོ། །བརྟན་པོ་དེ་ཉིད་རྡོ་རྗེ་ལྟར་བརྟན་པས་ན་རྡོ་རྗེ་སྟེ་དེ་འཛིན་པས་ན་ཞི་བ་རྡོ་རྗེ་འཛིན་པ་སྒྲུབ་པ་
པོ་འོ། །བདག་ཉིད་ལ་ཀྱི་དེས་ཐུན་གྱི་མཐར་དཀྱིལ་འཁོར་༼ཞེས་པ་ནི་མཚོན་པ་ཙམ་སྟེ། སྤྲོས་ནས་མཛད་པ་མཛད། གཅིག་ཏུ་འདུས་ཡེ་ཤེས་པ་དང་འདྲེས་ནས་སླར་བྱོན་ཏེ། རང་གི་གནས་སུ་དགོད་པའི་བར་རོ། །༽སྙིང་གར་ཏེ། བསྡུ་བ་དག་ཀྱང་རབ་ཏུ་བྱའོ། །གལ་ཏེ་འདོད་
ན་ཞེས་བྱ་བ་ནི་བསྡུ་བར་དང་། སྤྲོས་བ་སྟེ་སྔར་བསྐྱེད་པའི་དཀྱིལ་འཁོར་པ་རྣམས་བསྒོམས་པས་དུབ་སྟེ། གང་འདོད་པར་གྱུར་པ་དེའི་ཚེ་ན་བྱའོ་ཞེས་བྱ་བར་༼སྙིང་གར་ཏེ་བདག་ཉིད་ལ་ཞེས་འབྱུང་ངོ༌། ༸གལ་ཏེ་སྤྲོས་པ་བསྡུ་བར་འདོད་པར་གྱུར་ན་དེའི་ཚེ་བྱའོ་ཞེས་འབྱུང་ངོ༌། །
༽དགོངས་སོ།། ༈ དེ་ལྟར་བདག་ཉིད་དང་དེའི་ལུས་དཀྱིལ་གྱི་ལྷ་བསྐྱེད་པ་བསྟན་ནས་བརྟེན་པའི་ལུས་དཀྱིལ་སྒོམ་པའི་སྔོན་དུ་ཡང་ལུས་རྟེན་གྱི་དཀྱིལ་འཁོར་དུ་བསྐྱེད་པ་སྟོན་པ་ནི་རིན་པོ་ཆེ་སྣ་བཞི་ལ་སོགས་པའི་མཆོད་རྟེན་བྱ་སྟེ། ཞེས་གསུངས་པ་ལ་རིན་
པོ་ཆེ་སྣ་བཞི་ནི་ཁམས་བཞིའི་ངོ་བོ་ཉིད་སྤྱན་ལ་སོགས་པ་བཞིའོ། །དེའི་རང་བཞིན་ཡིན་པས་ན་རིན་ཆེན་སྣ་བཞིའི་རང་བཞིན་ཏེ་རང་གི་ལུས་སོ་ནོ།།༼དེའི་མཆོད་རྟེན་ནི་ལུས་དེ་ལས་གཞལ་ཡས་ཁང་བསྒོམ་པ་སྟེ། རྒྱུད་ཕྱི་མ་ལས། མཆོད་རྟེན་སངས་རྒྱས་ཐམས་ཅད་

ཀྱིས། །བཞུགས་གནས་ཕོ་བྲང་ཡིན་པར་བཤད། །ཅེས་རྩ་རྒྱུད་ལས། མཆོད་རྟེན་ཞེས་གསུངས་པའི་དོན་གཞལ་ཡས་ཁང་ལ་བཤད་པའི་ཕྱིར་རོ། །༽འོད་ཟེར་འཕྲེང་བ་ནི་དཀར་པོ་ལ་སོགས་པའི་འོད་ཀྱི་ཕྲེང་བ་སྟེ། དེ་རྣམས་ཀྱིས་ལུས་གཞལ་
ཡས་ཁང་དུ་བསྐྱེད་པ་ལ་རྣམ་པར་བརྒྱན་ཅིང་མཛེས་པར་བྱས་པའོ། །ཡེ་ཤེས་རྒྱ་མཚོ་དུས་གསུམ་གྱི་ཞེས་བྱ་བ་ནི། གཞལ་ཡས་ཁང་འདི་ཉིད་ཀྱི་ཁྱད་པར་གྱི་ངོ་བོ་སྟེ། ཡེ་ཤེས་ཀྱི་རྒྱ་མཚོ་ནི་དེ་བཞིན་གཤེགས་པ་རྣམས་སོ། །དུས་གསུམ་ནི་དུས་
གསུམ་དུ་བཞུགས་པ་སྟེ། དུས་གསུམ་དུ་བཞུགས་པའི་དེ་བཞིན་གཤེགས་པ་རྣམས་ཀྱི་གནས་ཞེས་པ་ཞིང་དུ་གྱུར་པ་ཡིན་པར་རྣམ་པར་བསམ་པ་སྟེ་རང་གི་ལུས་ཀྱི་སྟེ་ལུས་ལས་མཆོད་རྟེན་དུ་སྟེ་གཞལ་ཡས་ཁང་དུ་བསྒོམས་ལ། དེ་ནས་བརྟེན་པའི་
ལུས་དཀྱིལ་སྒོམ་པ་ནས་དཀྱིལ་འཁོར་རྒྱལ་མཆོག་བསྐྱེད་པའི་བར་དུ་བྱ་སྟེ།། ༈ སྔར་ལེའུ་བདུན་པར་བཤད་པའི་བདག་གི་བ་སྤུའི་བུ་ག་རྣམས་ལས་སྙིང་གར་དྲངས་ཏེ་ཕྱིར་སྤྲོ་བ་ནི། བསྐྱེད་པའི་རིམ་པ་ལ་བྱང་བའི་མཁས་པས་མཆོད་པའི་སྤྲིན་ཏེ་ཇི་ལྟར་
འདོད་པའི་དོན་རྫོགས་པར་བྱེད་པས། སེམས་ཅན་གྱི་ཁམས་མཆོད་ཅིང་རྗེས་སུ་འཛིན་པར་མཛད་པས་ན། མཆོད་པ་སྟེ་དེ་བཞིན་གཤེགས་པའོ། །དེ་རྣམས་ཀྱི་སྤྲིན་ནི་ཚོགས་ཏེ་དེ་སྤྲོ་ཞིང་དབྱུང་བར་བྱའོ་ཞེས་པ་སྟེ། བདག་གི་ཞེས་པའི་རྐང་པ་གཉིས་
ཀྱིས་ནི་རྒྱུད་དུ་སྔར་མངལ་གྱི་ལྷ་སྤྲོ་བ་མ་བཤད་པ་འདིར་གསུངས་སོ། །སྒྲ་ཇི་བཞིན་པའོ།། ༈ ད་ནི་རིམ་པ་གཉིས་ཀྱི་རྣལ་འབྱོར་པ་གཉི་གའི་ཐུན་མོང་གི་མཆོད་པའི་ཡན་ལག་བསྟན་པར་བྱ་བའི་ཕྱིར། མཁས་པས་ཨུཏྤ་ལ་ཞེས་བྱ་བ་ལ་སོགས་པ་

གསུངས་ཏེ། མཁས་པས་ཞེས་བྱ་བ་མེ་ཏོག་དང༌། ལྷའི་རིགས་ཀྱི་རྣམ་པར་དབྱེ་བ་ཤེས་པས་ཨུཏྤལ་ཏེ། དེ་ལ་དཀར་པོ་ལ་སོགས་པ་ཁ་དོག་རྣམ་པ་ལྔར་ཕྱེ་ལ། དེ་ཡང་དཀར་པོ་རྣམ་སྣང་ཞེས་སོགས་རིགས་རྣམ་པ་ལྔའི་དབྱེ་བས་ཤེས་པར་བྱ་བ་དང༌། 
དེ་བཞིན་དུ་པདྨ་ལ་ཡང་ཁ་དོག་རྣམ་པ་ལྔར་ཕྱེ་བ་ལ་རིགས་ལྔར་ཤེས་པར་བྱའོ། །ཛཱ་ཏིའི་མེ་ཏོག་ནི་སྣ་མའི་མེ་ཏོག་རྣམ་གསུམ་སྟེ། སྔོ་དཀར་དམར་གསུམ་གྱི་ཁ་དོག་གསུམ་དུ་བྱས་ལ་ལྷ་རྣམས་ལ་དབུལ་བར་བྱའོ། །དེ་བཞིན་དུ་མེ་ཏོག་ཀར་ནི་ཀཱ་ར་དང་མ་
ལི་ཀཱ་དང་ཡཱུ་ཐི་ཀ་དང་མེ་ཏོག་ཀ་ར་བཱི་ར་བསམ་ཞིང་སྟེ། མེ་ཏོག་དེ་རྣམས་བསམ་གཏན་གྱི་སྟོབས་ཀྱིས་རབ་ཏུ་བསྐྱེད་ནས་སྔགས་པས། དེ་བཞིན་གཤེགས་པ་ཐམས་ཅད་ལ་མཆོད་པར་བྱའོ། །ཞེས་བྱ་བ་སྟེ། དྲང་བའི་དོན་ཏོ།། ༈ མེ་ཏོག་གི་མཆོད་
པའི་ངེས་དོན་ལུང་སྟོན་གྱི་ལུང་གིས་བཤད་པར་བྱ་སྟེ། གང་ཞིག་རྩ་བ་དང་ཡན་ལག་གི་རླུང་ནི་བཅུར་༼དངོས་སུ་མ་འབྱོར་ན་ཡིད་ཀྱིས་བསྐྱེད་པར་སྐལ་ལྡན་གྲགས་པས་བཤད་དོ། །༽བསྒྲགས་པ། །དེ་ནི་པདྨ་ལྔ་དང༌། ཨུཏྤལ་ལྔའི་མིང་། །ཅན་བཅུའོ། །རླུང་གི་དེ་
ཉིད་ལྡང་འཇུག་གནས་གསུམ་ཞེ་ཅེས་གྲགས་པའི་རྡོ་རྗེ་སྟེ། རླུང་སྔགས་དབྱེར་མི་ཕྱེད་པ་གསུམ་ནི། །ཛཱ་ཏིའི་མེ་ཏོག་གཅིག་པུ་ལ་རིགས་གསུམ་དུ་འདོད་པའོ། །ཀར་ནི་ཀཱ་ར་མ་ལི་ཀཱ། ཡཱུ་ཐི་ཀ་ར་བཱི་ར་བཞི་ནི། །གོ་རིམ་བཞིན་དུ་སྤྱན་སོགས་ལྷ་མོ་བཞི་
སྟེ་ཏེ། །དེ་ཡང་དབང་ཆེན་ཏེ། ས་རླུང་ནས་རླུང་གི་རླུང་བཞི་སོགས་པར་འདིར་སྦྱར་ཏེ། རྩ་བའི་རླུང་བཞིའོ་རོ། །ཟབ་མོ་རྡོ་རྗེ་བཟླས་པའི་རྣལ་འབྱོར་ལ་བརྟེན་ནས་དངོས་མེད་འོད་གསལ་གྱི་གོ་འཕང་ལ་དགོད་པ་སྟེ། དེར་ཞུགས་ནས། །ལྷ་རྣམས་ཀྱི་ནི་ཟུང་

འཇུག་གི་སྐུར་སྦྱོར་བ་ནི། །མཐའ་གཅིག་ཏུ་སངས་རྒྱས་ཀུན་མཉེས་པའི། །མཆོད་པ་ཆེན་པོར་མཆོད་པ་དེ་འགྱུར་རོ། །ངེས་དོན་དུ་བཤད་པ་དེ་ཉིད་མེ་ཏོག་གི་མཆོད་པ་ཡིན་པར་སྟོན་པས་དགོངས་ནས་ཏེ། པ་ལ། །ཕྱི་མའི་
དུས་ཀྱི་སྐྱེ་བོས་དེའི་ངེས་དོན་མི་ཤེས་ཏེ། །དེ་མ་རྟོགས་པས་ན་སེམས་ཅན་དེ་རྣམས་ཀྱི། །དངོས་གྲུབ་མཆོག་རིང་དུ་གནས་པར་འགྱུར་རོ། །དེ་ལྟར་མ་ཤེས་པས་ལམ་འདི་ནི་བདག་གི་སྐལ་བ་མིན་ནོ་ཞེས། །ཟེར་ནས་བདག་ཉིད་སྨོད་པར་བྱེད། །སྨོད་ལུགས་
དེ་བཞིན་དུ་བདག་ཉིད་སྨད་པས་ན། །སངས་རྒྱས་ཐམས་ཅད་སྨད་པར་འགྱུར་རོ། །སངས་རྒྱས་ཐམས་ཅད་སྨད་གྱུར་པས། །མྱ་ངན་ལས་འདས་པ་ལས་གཞན་དུ་སྟེ། རྒྱབ་ཀྱིས་ཕྱོགས་པར་འགྲོའོ། །ཞེས་གསུངས་པ་སྟེ། ངེས་པའི་དོན་
ཏོ། །༼ངེས་པའི་དོན་དུ་བཤད་པ་འདིས་ནི་རླུང་བཅུའི་ནང་ནས་ཁྱབ་བྱེད་དོར་བའི་རྩ་བའི་རླུང་བཞི་དང༌། ཡན་ལག་གི་རླུང་ལྔ་ལ་དམིགས་ནས་རླུང་སྔགས་དབྱེར་མེད་པའི་རྡོ་རྗེའི་བཟླས་པ་བྱས་པས་སྟོང་པ་བཞི་འདྲེན་པ་སོགས་བྱེད་པས་དངོས་གྲུབ་མྱུར་བ་དང༌། དེའི་གནད་མི་ཤེས་ན་དངོས་གྲུབ་རིང་བར་
གསུངས་པས་ཟབ་མོ་རྡོར་བཟླས་ཀྱི་གནད་ཤེས་པར་བྱའོ། །ཡང་ཞུམ་དྲགས་ནས་རང་ལ་སྨོད་པ་ཡང་ཉེས་དམིགས་ཆེ་བར་གསུངས་པས། དེ་འབད་པས་དགག་པར་བྱའོ།། ༈ ད་ནི་རིམ་གཉིས་ཀྱི་རྣལ་འབྱོར་པ་གཉི་གའི་ཐུན་མོང་གི་གསང་བའི་དབང་བསྐུར་བའི་
དཀྱིལ་འཁོར་བསྟན་པར་བྱ་བའི་ཕྱིར། དཔག་ཚད་བརྒྱ་ཡི་ཞེས་བྱ་བ་ལ་སོགས་པ་གསུངས་ཏེ། ངོས་རེ་ཞིང་དཔག་ཚད་ཉི་ཤུ་རྩ་ལྔ་ཡོད་པས་ན་དཔག་ཚད་བརྒྱ་ཡི་ཁྱོན་ཙམ་དུ་ཞེས་བྱའོ། །འཁོར་ལོའི་སྒྲའི་ཉེ་བར་མཚོན་པས་འཁོར་ལོ་ནི་

རྣམ་པར་སྣང་མཛད་ཉིད་ལ་བྱ་བར་འདོད་པས་དེའི་དཀྱིལ་འཁོར་ནི་འཁོར་ལོའི་དཀྱིལ་འཁོར་རོ། །བསྒོམ་བྱས་ལ་ཞེས་བྱ་བ་ནི་བསྐྱེད་པ་སྟེ། ཡིད་ཀྱིས་སྐྱེད་པའི་བསམ་གཏན་གྱི་དཀྱིལ་འཁོར་རམ་སམ་ཡང་ན་ཐིག་ཚོན་གྱིས་བྲི་བས་ཏེ། བྲིས་པ་ལ་ཡིད་ཀྱིས་
དཀྱིལ་འཁོར། བསྐྱེད་པར་བྱའོ། །གྲུ་བཞི་ཞེས་བྱ་བ་ལ་སོགས་པ་ནི་འོག་ནས་བཤད་པ་འདིར་ཡང་སྦྱར་བར་བྱའོ། །རྣམ་པར་མཁས་པས་རྟག་པར་ནི་ཞེས་པ་ནི་དཀྱིལ་འཁོར་དུ་མཚན་མ་འགོད་པ་ལ་བག་ཡོད་པས་དུས་ཐམས་ཅད་དུའོ། །རིགས་རྣམས་
ནི་མི་བསྐྱོད་པ་ལ་སོགས་པའི་རིགས་རྣམས་ཏེ། འདི་རྣམ་སྣང་གིས་གཙོ་བོ་བྱས་པའི་དཀྱིལ་འཁོར་ཡིན་པས་མི་བསྐྱོད་པ་ཤར་དང༌། རིན་འབྱུང་སོགས་ལྷོ་ལ་སོགས་པའི་ཕྱོགས་སུ་དགོད་པར་བྱའོ། །དེ་ཡང་ཇི་ལྟར་འཁོར་ལོའི་དཀྱིལ་འཁོར་གྱི་སྒྲས་རྣམ་
པར་སྣང་མཛད་ཀྱི་དཀྱིལ་འཁོར་སྟོན་པ་དེ་བཞིན་དུ་པདྨ་ནི་འོད་དཔག་ཏུ་མེད་པའི་དཀྱིལ་འཁོར་རོ། །རྡོ་རྗེའི་དཀྱིལ་འཁོར་ནི་མི་བསྐྱོད་པའི་དཀྱིལ་འཁོར་རོ། །རལ་གྲིའི་དཀྱིལ་འཁོར་ནི་དོན་ཡོད་པར་གྲུབ་པའི་དཀྱིལ་འཁོར་རོ། །ཨུཏྤལ་ཞེས་བྱ་བ་ནི་
རིན་པོ་ཆེ་སྟེ།  ཏ་ཞེས་བྱ་བ་ནི་སྡེབ་སྦྱོར་གྱི་དོན་དང་མི་འགལ་བའོ། །དེ་བས་ན་དེ་བཞིན་དུ་ཨུཏྤལ་ནི་རིན་ཆེན་འབྱུང་ལྡན་གྱི་དཀྱིལ་འཁོར་ཡིན་པར་མཁས་པས་བསྒོམ་ཞིང་ཤེས་པར་བྱའོ། །དེ་ཡང་དཔག་ཚད་ནས་བརྩམས་ཏེ་དཔག་ཚད་༼
ཞེས་པ་ནི་ཨུ་པ་ལ་ནི་རིན་པོ་ཆེའི་རིགས་ཀྱི་རྡོ་ཡིན་ལ། དེ་ལ་ཏ་ཡིག་བསྣན་པས་ནི་སྡེབ་སྦྱོར་དང་མཐུན་པའི་དོན་དུའོ། །འདི་ཆག་འགྱུར་དང་མཐུན་ཞིང་མཁས་པ་དག་ཀྱང་དེ་ལྟར་སྨྲའོ། །༽བྱེ་བའི་བར་གྱི་ཁྱོན་ཙམ་ཇི་ལྟར་འདོད་ཅིང་དགའ་བའི་དབང་དུ་དཀྱིལ་འཁོར་བྱའོ། །

མཆོད་རྟེན་དང་འདྲ་བས་ན་མཆོད་རྟེན་ཏེ་དཀྱིལ་འཁོར་རོ། །རིན་པོ་ཆེ་སྣ་བཞིའི་བདག་ཉིད་ཅན་གྱི་དཀྱིལ་འཁོར་ཡིན་པས་ན་རིན་ཆེན་སྣ་བཞི་པའོ། །གསལ་བ་ནི་ཤེལ་དང་འདྲ་བ་སྟེ་འདིས་ནི་ཁ་དོག་དཀར་པོ་ཡོངས་སུ་
གཟུང་ངོ༌། །རང་བཞིན་དྲི་མ་མེད་ཅེས་བྱ་བ་ནི། ལེའུ་བཞི་པར་བཤད་པའི་དཀྱིལ་འཁོར་གྱི་དེ་ཁོ་ན་ཉིད་ཀྱི་བདག་ཉིད་ཅན་ཡིན་པས་སོ། །རིགས་རྣམས་ཏེ་རིགས་ལྔ་རྣམས་ཀྱི་གནས་དང་གཞིར་གྱུར་པར་ཤེས་རབ་ཅན་ཏེ་གསང་བའི་དབང་བསྐུར་བ་
ཤེས་པའི་རྣལ་འབྱོར་པས་མཆོད་པའི་ཕྱིར་ཏེ། གསང་བའི་དབང་བསྐུར་བའི་ཕྱིར་བསྒོམ་པར་བྱའོ་ཞེས་བྱ་བའི་བར་དུའོ།། ༈ དེ་ལྟར་བླ་མའི་བྱ་བ་དབང་བསྐུར་བའི་སྔོན་དུ་དཀྱིལ་༼ཞེས་པ་འདི་གནས་སུ་བསྒོམ་ཞེས་པའི་གནས་དེ་ཡིན་ནོ། །
དཔག་ཚད་བརྒྱ་ཡིས་ཞེས་པ་ནས། གནས་སུ་བསྒོམ་ཞེས་པའི་བར་གྱིས་སྔར་ས་ཕྱོགས་སུ་བྱུག་ཅིང་དཀྱིལ་འཁོར་བྱའོ། །ཞེས་པ་རྒྱས་པར་བཤད་ལ། བསམ་གཏན་གྱི་དཀྱིལ་འཁོར་ཡང་བསྟན་ནོ། །༽འཁོར་གཉིས་བྱ་བ་བསྟན་པའི་འོག་ཏུ། གསང་བའི་དབང་བསྐུར་
བ་ཐོབ་པར་འདོད་པའི་སློབ་མས་ལྷ་དང་བླ་མ་ལ་གང་ཞིག་བྱ་བ་དེ་བསྟན་པར་བྱ་བའི་ཕྱིར། འདོད་པའི་ཡོན་ཏན་ཞེས་བྱ་བ་ལ་སོགས་པ་གསུངས་ཏེ། འདོད་པའི་ཡོན་ཏན་ལྔ་ནི་གཟུགས་ལ་སོགས་པའི་ཡུལ་ལྔའོ། །འདོད་ཡོན་ལྔ་པོ་དེ་
རྣམས་ཀྱིས་དེ་ལ་ཞེས་བྱ་བ་སྟེ། རྟེན་གྱི་དཀྱིལ་འཁོར་ལ་བརྟེན་པར་གྱུར་པའི་ལྷ་རྣམས་དང༌། བླ་མ་ལ་མཆོད་པ་རྒྱ་མཚོ་སྟེ། མཆོད་པ་སྣ་ཚོགས་པའི་རྒྱ་མཚོ་བརྩམ་པར་བྱ་ཞིང་སྟེ། བརྩམ་པའི་བྱ་བ་ལ་འཇུག་པར་བྱའོ། །འདོད་པའི་ཡོན་

ཏན་ལྔ་པོ་དེ་ཉིད་སྤྲོས་ཏེ་བསྟན་པར་བྱ་བའི་ཕྱིར། རིན་ཆེན་ཞེས་བྱ་བ་ལ་སོགས་པ་གསུངས་ཏེ། རིན་པོ་ཆེ་ནི་པདྨ་རཱ་ག་ལ་སོགས་པ་བདུན་ནོ་འོ། །ན་བཟའ་ནི་དར་དང་བ་ལ་སོགས་པ་སྟེ། མིག་གི་དབང་པོའི་ཡུལ་བསྟན་ནས། །སོགས་པའི་སྒྲས་ནི་རྣ་
བའི་དབང་པོ་ལ་སོགས་པ་དབང་པོ་ལྷག་མ་བཞིའི་ཡུལ་སྒྲ་སྙན་པ་དྲི་ཞིམ་པ། རོ་ཞིམ་པ། རེག་བྱ་འཇམ་པ་རྣམས་སྟོན་པ་ཡིན་ནོ། །དེ་རྣམས་ཀྱིས་མཆོད་པ་དེ་༼འདི་ལ་དར་ཆེན་དང་བ་དང༌། ཀ་ཤིའི་དར་ཞེས་ཀྱང་བསྒྱུར་རོ། །༽དགོས་པ་ཅིའི་ཕྱིར་ཞེ་ན། བྱང་ཆུབ་
འདོད་པས་ཏེ་དྲི་མའི་རྙོག་པ་ཐམས་ཅད་འཁྲུད་པས་ཡེ་ཤེས་སྐྱེད་པར་བྱེད་པའི་ཕྱིར་བྱང་ཆུབ་སྟེ། གསང་དབང་བསྐུར་བའོ། །དབང་དེ་འདོད་ཅིང་སྟེ། ཐོབ་པར་འདུན་པས་མཆོད་པར་བྱའོ། །རྟག་ཏུ་ཞེས་པ་ནི་ཇི་སྲིད་དུ་དབང་བསྐུར་བ་བརྩམས་ནས་ཡོངས་སུ་རྫོགས་
ཀྱི་བར་དུ་ཉིན་རེ་ཞིང་མཆོད་ཅིང་མཉེས་པར་བྱའོ། །མཆོད་པ་རྣམ་པ་ལྔ་ནི་མེ་ཏོག་ལ་སོགས་པའོ། །དེས་མཆོད་པས་ན་མཆོད་པ་རྣམ་པ་ལྔའོ། །དེ་རྣམས་ཀྱི་མཆོག་ནི་དེ་དག་གི་ནང་ནས་ཤིན་ཏུ་ཕུལ་དུ་བྱུང་བས་སོ། །རྟག་ཏུ་ལྷ་རྣམས་དང་བླ་མ་མཉེས་པར་བྱའོ།། 
༈ ལྷ་རྣམས་དང་བླ་མའི་ཐུན་མོང་གི་མཆོད་པ་བསྟན་ནས། བླ་མའི་ཁྱད་པར་གྱི་མཆོད་པ་བསྟན་པའི་ཕྱིར། རིན་ཆེན་འབྱུང་གནས་ཞེས་བྱ་བ་ལ་སོགས་པ་གསུངས་ཏེ། རིན་ཆེན་ནི་འཁོར་བ་ཇི་སྲིད་བར་གནས་པ་འབྲས་བུའི་སྐབས་ཀྱི་མཆོག་ཏུ་ཟག་
པ་མེད་པའི་བདེ་བ་ཆེན་པོའོ། །བདེ་ཆེན་དེ་སྐྱེད་པའི་ཞིང་དུ་གྱུར་པས་འབྱུང་གནས་སོ། །ན་ཆུང་ནི་ལང་ཚོ་མ་ཉམས་པའོ། །མཆོག་ནི་ཕྱག་རྒྱ་རིགས་བཞིའི་མཆོག། བུད་མེད་ཀྱི་ཡོན་ཏན་ཐམས་ཅད་དང་ལྡན་པའི་ཕྱིར་རོ། །པདྨ་ཅན་ཏེ་ནོ། །རིན་ཆེན་སྣ་ཚོགས་

མཆོག་གིས་བརྒྱན་ཅེས་བྱ་བ་ནི། རིན་པོ་ཆེ་དཔག་ཏུ་མེད་པ་ཐ་དད་པ་དུ་མ་དང༌། གོཾས་དང་དྲི་དང་བྱུག་པ་ལ་སོགས་པས་བརྒྱན་པ་སྟེ། དེ་ལྟ་བུའི་བུ་མོ་ཡིད་དུ་འོང་བའི་གཟུགས་ཅན་དབུལ་བར་བྱའོ། །དེ་འབུལ་བ་དགོས་པ་ཅིའི་
ཕྱིར་ཞེ་ན། སྒྲུབ་ཚེ་རབ་ཏུ་འགྲུབ་པའི་ཕྱིར་ཞེས་བྱ་བ་གསུངས་ཏེ། བསྒྲུབ་ཅིང་བསྐྱེད་པ་ཡིན་པས་ན་སྒྲུབ་པ་སྟེ་འབྲས་བུ་ཐ་མལ་པ་ཐུན་མོང་གི་དངོས་གྲུབ་བོ་འོ། །རབ་ཏུ་འགྲུབ་པ་ནི་ཁྱད་པར་ཅན་འགྲུབ་པ་སྟེ། གང་ཡིན་ཞེ་ན། སངས་རྒྱས་ཉིད་
དེ་འདི་འགྲུབ་༼རྒྱུད་དུ་སྒྲུབ་ཚེ་ཞེས་པའི་ཚེ་ནི་འགྱུར་གསར་གཉིས་ལ་མེད་དོ། །༽པའི་ཕྱིར་ཞེས་པ་ནི་འགྲུབ་པའི་རྒྱུར་དབུལ་བར་བྱ་བའོ། །གང་ལ་དབུལ་ན། སངས་རྒྱས་ཀུན་ལ་དབུལ་བར་བྱ་ཞེས་བྱ་བ་ལ། སངས་རྒྱས་ཐམས་ཅད་ཀྱི་རང་བཞིན་ཡིན་
པས། བླ་མ་གཅིག་པུ་ལའང་སངས་རྒྱས་ཐམས་ཅད་ཀྱི་སྒྲས་རྣམ་པར་བརྗོད་དེ་དེ་ལ་དབུལ་ཞིང་རབ་ཏུ་བསྟབ་པར་བྱའོ།། ༈ ཡུལ་བླ་མ་ལ་ཁྱད་པར་ཅན་གྱི་རྫས་དབུལ་བར་བྱ་བལ་འི་དོན་དུ་འདི་ཙམ་ཞིག་ཏུ་ཞེས་ཚད་ཡོངས་སུ་ཆད་
པ་མེད་པར་བསྟན་པར་བྱ་བའི་ཕྱིར། ཞིང་འདིར་རིན་ཆེན་སྣ་བདུན་གྱིས་ཞེས་བྱ་བ་ལ་སོགས་པ་གསུངས་ཏེ། པདྨ་རཱ་ག་དང༌། ཨིནྡྲ་ནཱི་ལ་དང་། བཻཌཱུརྱ་དང༌།༼དབུལ་བར་བྱ་བའི་ཆོས་ལ་འདི་ཙམ་ཞིག་ཏུ་ཡོངས་སུ་ཆད་པ་མེད་པར་ཞེས་འབྱུང་ངོ༌། །
༽མརྒད་དང༌། རྡོ་རྗེ་དང་མུ་ཏིག་དང་བྱུ་རུ་ཞེས་བྱ་བ་རིན་པོ་ཆེ་སྣ་བདུན་གྱིས་ཡོངས་སུ་བཀང་བའི་ཞིང་འདི་ཉིན་རེ་ཞིང་དབུལ་བར་བྱ་བའམ། བུད་མེད་དེ། བཙུན་མོ་རིན་པོ་ཆེ་དང་སྐྱེས་པ་སྟེ། ཁྱིམ་བདག་དང༌། ཡིད་བཞིན་ནོར་བུ་རིན་པོ་ཆེ་དང་

འཁོར་ལོ་དང་རལ་གྲི་དང་གླང་པོ་དང་རྟ་རིན་པོ་ཆེ་ཡང་ན། མཁས་པ་སྟེ་བསོད་ནམས་དང་ཡེ་ཤེས་ཀྱི་ཚོགས་གསོག་པ་ལ་མཁས་པས་ཉིན་རེ་ཞིང་དབུལ་བར་བྱའོ། །ཤེས་རབ་ཅན་ནི་རབ་ཀྱི་མཐར་ཐུག་པའི་ཡེ་ཤེས་དང་ལྡན་ཞིང་ཡེ་ཤེས་འདོད་པས། ༼
འཛིན་པའི་དམག་དཔོན་ཞེས་གྲགས་པ་བློན་པོ་རིན་པོ་ཆེ་ཡིན་གྱི། ཉེ་བའི་རིན་པོ་ཆེའི་རལ་གྲི་ནི་མ་ཡིན་ནོ། །༽བླ་མ་ལས་གཉིས་སུ་མེད་པའི་ཡེ་ཤེས་སོ་སོར་རྟོགས་པར་བྱ་བར་༼ཞེས་པ་ལ་ཤེས་རབ་ཅན་ནི་རབ་ཏུ་གསལ་བའི་ཤེས་པ་དང་ལྡན་པའོ། །ཞེས་པ་ལྟར་བྱའོ། །༽འདོད་
ཅིང༌། བླ་མ་དེའི་མན་ངག་གིས་ཕྱག་རྒྱ་ཆེན་པོའི་དངོས་གྲུབ་སྒྲུབ་པར་འདོད་པའི་ཤེས་རབ་ཅན་གྱིས་དབུལ་བར་བྱའོ་ཞིང་། དངོས་སུ་འབུལ་རྒྱུ་མེད་ན་བསམ་གཏན་གྱིས་ཏེ། བསྒོམས་ནས་ཀྱང་རྒྱལ་སྲིད་སྣ་བདུན་པོ་ཐམས་ཅད་བསྐྱེད་ནས་དབུལ་བ་པར་
བྱའོ་ཞེས་པའོ།། ༈ ། དེ་ལྟར་སློབ་མས་མཆོད་པའི་ཡོ་བྱད་ཐམས་ཅད་བསྟབས་ནས་ཏེ་བསྟབས་པ་ལ་བླ་མས་ཅི་ཞིག་བྱ་ཞེ་ན། བདག་པོའི་ཕྱག་རྒྱར་ཞེས་བྱ་བ་ལ་སོགས་པ་གསུངས་ཏེ། སྔར་རིགས་སོ་སོ་བའི་དཀྱིལ་འཁོར་ཇི་ལྟར་བཤད་པ་དེ་ལྟར་
རང་གི་༼འདི་ནི་མཆོད་པ་གཞན་ལའང་འདྲ་བས་ན་ཆུང་གིས་མཆོད་པར་གསུངས་པ་ལའང་བསམ་གཏན་གྱིས་ཀྱང་བསྐྱེད་ནས་བླ་མ་སོགས་ལ་ཕུལ་ན། རྒྱུ་མཐུན་གྱི་འབྲས་བུའི་གནད་ཀྱིས་ཁྱད་པར་ཤིན་ཏུ་ཆེའོ།། ༼རིགས་ཀྱི་དཀྱིལ་འཁོར་གྱི་བདག་པོའི་ཕྱག་རྒྱ་ཆེན་པོ་གང་
ཡིན་པ་དེར་མཉམ་པར་བཞག་ནས་ཏེ། དཀྱིལ་འཁོར་གྱི་གཙོ་བོའི་ང་རྒྱལ་འཛིན་པའི་དཀྱིལ་འཁོར་གྱི་སློབ་དཔོན་གྱིས་སློབ་མས་ཕུལ་བའི་ན་ཆུང་ལ་སོགས་པ་བླང་བར་བྱའོ། །སངས་རྒྱས་དཀྱིལ་འཁོར་དབུས་དག་ཏུ། །ཞེས་པ་ནི། དེ་བཞིན་གཤེགས་པའི་

ལྷའི་འཁོར་ལོའི་དབུས་སུ་རེག་པའི་བདེ་བ་དབུལ་ཞེས་སྦྱར་རོ་འོ། །འདོད་ཆགས་ནི་བདེ་བ་ཆེན་པོའོ། །གང་ཟག་གང་གི་བློ་བདེ་བ་ཆེན་པོ་དེར་འཇུག་པ་དེ་དང་ལྡན་པ་ནི་འདོད་ཆགས་བློ་ཅན་ཏེ། འདོད་ཆགས་ཀྱི་བློ་ཅན་དེ་རྣམས་ཀྱི་
སངས་རྒྱས་ཏེ་དེ་བཞིན་གཤེགས་པ་རྣམས་ལ་རེག་པའི་སྦྱོར་བ་སྟེ། རིག་མ་རེག་རྡོ་རྗེར་བསྐྱེད་པ་དང༌། མཉམ་པར་སྦྱར་བ་ལས་བྱུང་བའི་བདེ་བ་དབུལ་བར་བྱའོ།། ༈ དཀྱིལ་འཁོར་གྱི་གཙོ་བོའི་ང་རྒྱལ་གྱིས་ཡུམ་དང་སྦྱར་བའི་བདེ་བ་དབུལ་བའི་གཙོ་བོར་སྐྱེད་
ལུགས་དེ་ཡང་ཇི་ལྟར་ཞེ་ན། ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པ་གསུངས་ཏེ། གཙོ་བོར་བསྐྱེད་ཚུལ་ནི་ནམ་མཁའི་དབྱིངས་ནི་ནམ་མཁའ་སྟོང་པ་ཉིད་དེ། ཡེ་ཤེས་ཀྱི་ས་བསྐྱེད་པའོ་སྟེ། །སྟོང་པ་ཉིད་དེའི་དབུས་ན་གནས་པར། རྟེན་གྱི་དཀྱིལ་
འཁོར་དང་། དེར་ལྷག་མོས་ཀྱི་ལྷ་བཀོད་པ་བསྒོམ་པར་བྱ་ཞིང་བསམ་པར་བྱའོ། །དེ་ལྟར་ལྷག་མོས་ཀྱི་རྟེན་དང་བརྟེན་པའི་དཀྱིལ་འཁོར་བསམས་ནས་དེ་ནས་ཅི་ཞིག་བྱ་སྙམ་ན། ལྷག་མོས་ཀྱི་ལྷ་རྣམས་རང་ལ་བསྡུས་ཏེ། འོད་གསལ་དུ་གཟུགས་ཀྱི་ཕུང་པོ་ལ་
སོགས་པའི་ངོ་བོར་གྱུར་པའི་རྣམ་པར་སྣང་མཛད་ལ་སོགས་པའི་ལུས་དཀྱིལ་འགོད་པའི། འོད་གསལ་དུ་གཞུག་པ་དེ་ཅིའི་ཕྱིར་བྱེད་ཅེ་ན། ཡེ་ཤེས་ཀྱི་རང་བཞིན་གྱི་སྐུ་མངོན་བྱང་ལྔས་རྡོ་རྗེ་འཆང་དུ་བསྐྱེད་པ་སྤྲུལ་སྐུར་བསྒྱུར་པ་ལ་སྤྲུལ་པའི་སྐུ་འཛིན་པར་བྱ་བའི་
ཕྱིར་རོ། །གཞུག་པར་བྱའོ། །ལྷག་མོས་འོད་གསལ་དུ་བཅུག་པ་དེ་ནས་བདག་གི་ལུས་མངོན་བྱང་རྣམས་ལས་རྡོ་རྗེ་འཆང་ཆེན་པོའི་ངོ་བོ་ཉིད་ཀྱི་བདག་ཉིད་ཀྱི་ལུས་སུ་བསྐྱེད་པ་སྤྲུལ་སྐུར་བསྒྱུར་བ་དེ་དེ་བཞིན་གཤེགས་པ་སྟེ། རྣམ་པར་སྣང་མཛད་ལ་

སོགས་པ་དེ་བཞིན་གཤེགས་པ་ཐམས་ཅད་ཀྱི་ཕྲ་རབ་ལས་བསྒྲུབས་པར་ཡོངས་སུ་བསྐྱེད་པར་བྱས་ལ། །སྟེ་བྱས་པའི་བླ་མ་ལ་ཞེས་སྦྱར་རོ། །བླ་མ་ལ་བཤང་བ་སྟེ་ཡུལ་དང༌། གཅི་བ་སྟེ་དབང་པོ་ཡིན་པས་ན། རིག་མའི་གཟུགས་ལ་སོགས་པའི་
ཡུལ་དང་དབང་པོ་རྣམས་ཀྱིས་ཏེ། དེའི་ལུས་ཀྱིས་བླ་མ་ལ་༼ཤིན་ཏུ་རྣལ་འབྱོར་གྱི་བར་དུ་བསྐྱེད་པ་འདི་ཙམ་གྱིས་ཀྱང་མི་ཆོག་གི། དཀྱིལ་འཁོར་རྒྱལ་མཆོག་ཚང་བར་བསྐྱེད་པའི་གཙོ་བོ་གང་ཡིན་དེའི་ང་རྒྱལ་འཛིན་པའི་བླ་མ་ལ་བདེ་བ་དབུལ་ཞེས་པའི་དོན་ནོ། །འདིར་རྡོ་རྗེ་འཆང་དུ་བསྐྱེད་
པར་གསུངས་པ་ནི་རིགས་ལྷག་མ་ལྔ་ཡང་མཚོན་པ་ཙམ་སྟེ་སྔར་བཤད་ཟིན་ཏོ། །༽མཆོད་ཅིང་རྗེད་པས་ཚིམ་པར་བྱའོ། །རིག་མའི་མཆོད་པ་དེ་ཉིད་ནི་བཞིན་བཟང་ཞེས་བྱ་བ་ལ་སོགས་པས་སྟོན་ཏེ། བཞིན་བཟང་ཞེས་པ་ནི་དགའ་བས་སེམས་རབ་ཏུ་དང་བའི་
ཡིད་ཚིམ་པར་བྱེད་པའི་ཕྱིར་ཏེ་ཡིད་དུ་འོང་བའོ། །ན་ཆུང་ནི་སློབ་མས་བསྟབས་པའོ། །བྱིན་གྱིས་བརླབས་ཀྱི་གནས་བསམས་ཏེ། ལུས་ལ་ལྷག་པར་གནས་པར་བྱེད་པས་ན་བྱིན་གྱིས་རློབ་པ་སྟེ་རྣམ་པར་སྣང་མཛད་ལ་སོགས་པའོ། །དེ་རྣམས་ཀྱི་
གནས་ནི་ཡི་གེ་ཨོཾ་ལ་སོགས་པའི་ས་བོན་རྣམས་ཏེ། དེ་རྣམས་ཕྱག་རྒྱའི་ལུས་ལ་སྔར་བཤད་པ་ལྟར་གནས་ཇི་ལྟ་བ་བཞིན་དུ་བསམ་ཞིང་རྣམ་པར་དགོད་པས། རིགས་ལྔས་བྱིན་གྱིས་བརླབ་པ་བྱས་ལ་སངས་རྒྱས་མཆོད་པ་སྟེ། དེ་ཁོ་
ན་ཉིད་ཀྱི་མཆོད་པ་སྙོམས་པར་འཇུག་པའི་མཚན་ཉིད་ཅན་རབ་ཏུ་བརྟག་ཅིང་༼སྟེ་ཚུལ་དེ་ལ་ལྷག་པར་གནས་པར་བྱའོ། །༽བྱིན་གྱིས་བརླབ་པར་བྱའོ། །འདི་ཉིད་ནི་ཕྱིའི་མཆོད་པ་ལ་ལྟོས་ནས་དེ་ཁོ་ན་ཉིད་ཀྱི་མཆོད་པ་ཞེས་བྱ་སྟེ། ཆགས་པ་

མཆེད་པ་དང༌། ཆགས་པ་དང༌བྲལ་བ་སྣང་བ་དང༌། ཆགས་པ་བར་མཉེར་ཐོབ་ཀྱི་འི་རིམ་གྱིས་ཉོན་མོངས་པ་རྣམ་པར་དག་པར་བྱེད་པའི་གནས་འོད་གསལ་མངོན་སུམ་དུ་བྱེད་པའི་ཕྱིར་རོ།། ༈ མིག་བཟང་སྟེ་བུད་
མེད་ཀྱི་ཕྱག་རྒྱའོ། །བརྟན་པའི་བློ་ལྡན་པ་སྟེ་བྱང་ཆུབ་ལས་མི་༼ཆག་གིས། མིག་ཡངས་ཁུ་བ་བླངས་ནས་ནི། །ཞེས་པ་ལ་སྙོམས་པར་འཇུག་པའི་མཆོད་པའི་འོག་ཏུ། མིག་ཡངས་ནི་བུད་མེད་དེ་ཁུ་བ་བླངས་ནས་ནི། ཕྱག་རྒྱའི་པདྨ་ལ་གནས་པའི་བྱང་ཆུབ་ཀྱི་སེམས་བླངས་ནས། བྱང་ཆུབ་ལས་
མི་གཡོ་བའི་བསམ་པ་དང་ལྡན་པའི་ཕྱིར། བརྟན་པའི་བློ་དང་ལྡན་པ་སྟེ། རྡོ་རྗེ་སློབ་མས་བླ་མས་བྱིན་པ་འདིས་རང་གི་ལུས་ལ་གནས་པའི་དེ་བཞིན་གཤེགས་པ་ཐམས་ཅད་ཚིམ་པར་བྱའོ། །ཞེས་བསམས་ནས་བཟའ་ཞིང་སྤྱད་པར་བྱའོ། །ཞེས་བསྒྱུར་བ་འདི་ཉིད་བདེའོ། །སྙོམས་པར་ཞུགས་པའི་པདྨ་ལ་གནས་པའི་
བྱང་ཆུབ་ཀྱི་སེམས་ནི། པདྨ་ལ་གནས་པའི་བླ་མའི་རྡོ་རྗེའི་བྱང་ཆུབ་ཀྱི་སེམས་དང༌། ཡུམ་གྱི་བྱང་ཆུབ་ཀྱི་སེམས་གཉིས་ཀ་དགོས་པས། ཡབ་དང་ཡུམ་ལས་ཐོབ་པའི་གསང་དབང་གཉིས་བསྐུར་བ་ཤེས་པར་བྱའོ།། ༽། གཡོ་བས་བསམ་པས་ཁུ་བ་བླངས་ནས་ཏེ། སྙོམས་པར་
འཇུག་པའི་མཆོད་པའི་འོག་ཏུ་པདྨ་ལ་གནས་པའི་བྱང་ཆུབ་ཀྱི་སེམས་བླངས་ལ་བཟའ་བར་བྱ་སྟེ། སློབ་མ་ལ་བླ་མས་བྱིན་པ་འདིས་རང་གི་ལུས་ལ་གནས་པའི་དེ་བཞིན་གཤེགས་པ་ཐམས་ཅད་ཚིམ་པར་བྱའོ་ཞེས་བསམས་ནས་བཟའ་བར་བྱ་
ཞིང་སྤྱད་པར་བྱའོ།། ༈ བླ་མས་ཀྱང་ཡབ་ཡུམ་གྱི་བྱང་ཆུབ་ཀྱི་སེམས་ཕྱུང་བ་དུང་ཕོར་ལ་སོགས་པར་བཞག་ལ། དྲི་བཟང་པོའི་ཆུ་དང་བསྲེས་ལ་བཀྲ་ཤིས་ཀྱི་ཚིགས་སུ་བཅད་པ་ལ་སོགས་པ་སྔོན་དུ་འགྲོ་བས། སྤྱི་བོར་གཏོར་ཞིང་

འཐུང་དུ་གཞུག་ལ་སློབ་མ་དབང་བསྐུར་བར་བྱ་སྟེ། བཅོམ་ལྡན་འདས་ཀྱིས་ཇི་སྐད་དུ་ཟླ་གསང་ཐིག་ལེ་ལས། བྱང་ཆུབ་སེམས་ནི་རིན་ཆེན་འབར་བ་ཞེས་པའི། རྡོ་རྗེ་དང་པདྨའི་ནང་ནས་ཕྱུང་བས། །མ་ལུས་རྒྱལ་བ་རྣམས་ནི་སེམས་ཅན་རྣམས་སོ། །དེ་རྣམས་ཀྱི་ལུས་
སྐམ་པ་ནི་བདེ་བའི་རླན་དང་བྲལ་བའོ་ལ། །རྣམ་པར་དག་པའི་རྡོ་རྗེ་ནི། །ཐ་མལ་པ་སྦྱངས་ནས་རྡོ་རྗེར་བསྐྱེད་པ་སྟེ། དེས་པདྨ་ཡང་མཚོན་ནོ། །དེ་དག་ལས་བྱུང་བའི་ཡེ་ཤེས་ཀྱི་ཆུ། །ནི་ཁམས་དཀར་དམར་རོ། །དྲི་མ་མེད་པ་ནི་ཡི་གེ་གསུམ་གྱིས་བསྔགས་ནས་སྦྱངས་པ་
སོགས་བྱས་པ་དེས་སློབ་མའི་རིན་ཆེན་ནི་བྱང་ཆུབ་ཀྱི་སེམས་སོ། །སྤྱི་བོར་དབབ་པ་བྱས་ནས་དབང་བསྐུར་རོ། །ཞེས་གསུངས་སོ། །༼རྒྱུད་ཕྱི་མའི་འགྲེལ་པ་ལས། མིག་ཡངས་སྔགས་ཀྱི་སྣོད་དུ་རུང༌། །མེ་ཏོག་བཅས་ཤིང་ས་བོན་འབྱུང༌། །བླངས་ནས་གསང་བའི་དབང་བསྐུར་བ། །
སྔགས་པས་སློབ་མ་དག་ལ་སྦྱིན། །ནམ་མཁའི་དབྱིངས་ཀྱི་དབུས་གནས་པར། །དྲི་ཆུ་རྐང་དང་ཡང་དག་ལྡན། །ཞེས་པའི་རྐང་པ་དྲུག་གིས། བྱང་ཆུབ་སེམས་ནི་ཞེས་སོགས་ཀྱིས་བསྟན་པའི་གསང་དབང་བསྟན་པར་བཤད་དེ། སློབ་དཔོན་གྱི་རྡོ་རྗེ་ཡུམ་གྱི་པདྨའི་ནམ་མཁའི་ཁམས་སུ་འཕྲད་པ་ལས་
བྱུང་བའི་དྲི་ཆུ་དང་རྐང་སྟེ། ས་བོན་ཀུནྡ་ལྟ་བུ་གཉིས་ལ་ཡང༌། དག་ལྡན་ཞེས་པ་བདུད་རྩི་ཕྱི་མ་གསུམ་སྦྱར་བས་སྤྱི་བོར་གཏོར་ཞིང་འཐུང་དུ་གཞུག་པའོ། །རྡོ་རྗེ་པདྨའི་སྦྱོར་བ་ཡིས། །རྡོ་རྗེ་ཅན་ཀུན་ཡང་དག་བསྡུ། །སྐུ་གསུང་ཐུགས་ཀྱི་རྡོ་རྗེ་ཡིས། །དེ་དག་ཐམས་ཅད་སྙིང་གར་བསྡུ། །རྡོ་རྗེའི་ལམ་ནས་ཕྱུང་ནས་སུ། །
སློབ་མའི་ཁར་ནི་དབབ་པར་བྱ། །འདི་ནི་གསང་སྔགས་དེ་ཀུན་གྱི། །དབང་བསྐུར་བ་ཡི་གོ་འཕང་མཆོག། ཅེས་པའི་ཚིགས་བཅད་གཉིས་ཀྱིས། །གསང་དབང་མཆོག་བསྐུར་བ་སྟོན་པར་འགྲེལ་པར་བཤད་དོ། །ཡང་འགྲེལ་པར་ཟླ་གསང་ཐིག་ལེ་ལས། རྡོ་རྗེ་པདྨོ་ལས་དྲངས་པ། །སྦོམ་པོ་དང་ནི་དབང་གིས་

བླངས། །རྡོ་རྗེ་རྐན་དུ་གཞག་པར་བྱ། །ཞེས་དང༌། དེ་ནི་གསང་བ་ཞེས་བྱ་སྟེ། །དབང་བསྐུར་བ་ཡི་ཐབས་མཆོག་གོ། རྡོ་རྗེ་སློབ་དཔོན་བདག་ཉིད་ཆེ། །རང་གི་ཁར་ནི་རྡོ་རྗེ་བཞག། སེམས་དཔའ་ཆེན་པོས་དྲངས་བྱས་ན། །སེམས་ཀྱི་བྱང་ཆུབ་བདེ་བ་ཐོབ། །འདི་ནི་མཆོག་ཏུ་གསང་བ་སྟེ། །
ཞེས་པ་རྣམས་གསང་དབང་ཕྱི་མའི་ཤེས་བྱེད་དུ་དྲངས་སོ། །དེའི་རྐང་པ་དང་པོས་གསང་རྫས་སོ་སོ་བ་གཉིས་བསྟན། སྦོམ་པོ་ནི་མཐེ་བོང་ངོ༌། །དབང་ནི་རྡོ་རྗེ་མཁའ་འགྲོ་ལས། །དབང་དུ་བྱ་བ་སྲིན་ལག་གསུངས། །ཞེས་གསུངས་པ་ལྟར་སྲིན་ལག་སྟེ། དེ་གཉིས་ཀྱིས་བླངས་པའི་རྡོ་རྗེ་དང་པདྨའི་ཐིག་ལེ་ལྕེ་དང་རྐན་
དུ་འཇོག་པའོ། །དེ་ནི་མཆོག་གི་གསང་དབང་ངོ༌། །སློབ་དཔོན་རང་གི་རྡོ་རྗེ་སློབ་མའི་ཁར་བཞག་པ་དེས་དྲངས་ནས་འཐུང་བ་ལས་བྱང་སེམས་ཀྱི་བདེ་བ་ཐོབ་པ་ནི་མཆོག་ཏུ་སྟེ། ཤིན་ཏུ་གསང་བའི་གསང་དབང་དུ་བཤད་པའི་ཚུལ་གསུམ་མོ། །བྱང་ཆུབ་སེམས་ནི་ཞེས་སོགས་ཀྱིས་བསྟན་པའི་གསང་དབང་འདི། 
གསང་བ་གྲུབ་པ་དང༌། རིམ་ལྔ་དང་སྤྱོད་བསྡུས་ཀྱིའང་དགོངས་པའོ། །གསང་དབང་འདི་སྐལ་ངན་དང་གསང་དབང་བར་མ་སྐལ་བཟང་གི་དབང་དུ་བྱས་པ་མིན་ཏེ། སྔ་མ་བསྐུར་བ་དེ་ཉིད་ལ་ཕྱི་མ་འདི་བྱེད་པར་གསང་བ་གྲུབ་པ་ལས་གསུངས་པའི་ཕྱིར་རོ།། ༈ གསང་དབང་བསྐུར་བའི་ཕན་
ཡོན་སྟོན་པ་ནི་འདི་ནི་ཞེས་བྱ་བ་ནི་གང་བཤད་མ་ཐག་པའི་མཆོད་པ་བསྟན་པས། གསང་བའི་དབང་བསྐུར་བ་སྟེ། དབང་དེ་ནི་སྔགས་རྣམས་ཐམས་ཅད་དེ། དེ་བཞིན་གཤེགས་པ་ཐམས་ཅད་དང་འབྲེལ་བར་གྱུར་པ་སྟེ། དེ་རྣམས་ཀྱིས་གསུངས་པའོ། །
སྐུ་གསུང་ཐུགས་ཀྱི་མཆོད་པ་སྟེ་ཞེས་བྱ་བ་ནི། མི་འཇིགས་པ་སྟེ། རྡོ་རྗེའི་སྐུ་དང་གསུང་དང་ཐུགས་དབང་འདིས་སྐྱེད་པས་སོ། །ཡེ་ཤེས་༼དགྲ་ནག་ལས་ཀྱང༌། བཏུང་བ་རིན་ཆེན་འདི་ཡིས་ནི། །རྡོ་རྗེའི་ལུས་ནི་རབ་ཏུ་བསྒྲུབ། །ཅེས་གསུངས་སོ།། ༽རྡོ་རྗེ་ཅན་ནི་སློབ་

བཞིན་པའི་རྣལ་འབྱོར་པ་རྣམས་ཀྱིའོ། །གསང་བ་ནི་བྱ་བའི་རྒྱུད་ལ་སོགས་པ་རྒྱུད་སྡེ་འོག་མ་གསུམ་ལ་ཞུགས་པ་རྣམས་ལ་གསང་བ་ཡིན་པས་སོ། །སྔགས་ཀྱི་དངོས་གྲུབ་བྱེད་པ་ཞེས་པ་ལ། །སྔགས་ནི་འཇིག་རྟེན་པའི་དངོས་གྲུབ་རབ་ཏུ་སྟེར་བར་བྱེད་པ་སྟེ། 
ཨཱ་ལི་དང་ཀཱ་ལི་ལས་བྱུང་བ་སྟེ། སྦྲུལ་ཞེས་བྱ་བ་ལ་སོགས་པ་སྔགས་རིགས་བཞི་ནི་སྔགས་སོ། །དེ་རྣམས་ཀྱི་དངོས་གྲུབ་ནི་མ་ཚང་བ་མེད་པ་འཇིག་རྟེན་པའི་དངོས་གྲུབ་སྐྱེད་པའོ། །ཐུན་མོང་གི་དངོས་གྲུབ་དེ་ཡང་དབང་བསྐུར་བ་འདིས་འགྲུབ་པར་བྱེད་པས་ན་སྔགས་
རྣམས་དངོས་གྲུབ་བྱེད་པ་སྟེ། སྒྲ་ཇི་བཞིན་པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བརྒྱད་པ་མཐའ་དྲུག་གིས་བཤད་པའོ། །། །གསང་དབང་གིས་མཚོན་པའི་དབང་
བསྐུར་བ་རྫོགས་པའི་སྒྲུབ་པ་པོས་སྲོག་གཅོད་སོགས་སྤོང་བས་བྱང་ཆུབ་སྒྲུབ་པར་མ་ཟད་རྨད་དུ་བྱུང་བསྟེ། མི་སྲིད་པ་ལྟར་སྣང་བའི་སྲོག་གཅོད་པ་སོགས་ཀྱི་འི་བྱ་བས་ཀྱང་བྱང་ཆུབ་བསྒྲུབ་པར་བྱའོ་ཞེས་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་
ཏེ།། ༈ དེ་ནས་ཞེས་བྱ་བ་ནི་གསང་བའི་དབང་བསྐུར་བའི་འོག་ཏུའོ། །རྒྱལ་པོ་དང་རྡོ་རྗེ་འཛིན་ནི་སྔར་བཤད་དོ། །ཐམས་ཅད་ནམ་མཁའ་ཞེས་པ་ནི། །སངས་རྒྱས་ཀྱི་སར་སྟོང་པ་བཞི་ལུགས་མཐུན་དུ་འགྲོ་བ་དང་ལུགས་ལྡོག་ཏུ་འོང་བ་མེད་པར་འདི་ཉིད་ཀྱི་འོག་ནས་འཆད་པས། 
ནམ་མཁའ་སྟེ། སྟོང་པ་བཞི་ནི་སློབ་པའི་སྐབས་སུ་སྟོང་པ་སྔ་མ་གསུམ་སྔ་མ་ཕྱི་མ་ལ་ཐིམ་པའི་སྒོ་ནས་འོད་གསལ་དུ་ཞུགས་པའི་འོད་གསལ་གྱི་ཡེ་ཤེས་ཀྱི་རྒྱུན་མི་སློབ་པའི་ས་ན་ཡོད་པ་དེའི་བདག་ཉིད་ཅན་གྱིས་ན་ཐམས་ཅད་ནམ་མཁའ་སྟེ་བཅོམ་ལྡན་འདས་སོ། །འོད་གསལ་དེའི་ངོ་

བོ་ཡིན་པ་ཉིད་ཀྱིས་ན་མི་འགྱུར་ཆེའོ། །ཐམས་ཅད་དབང་བསྐུར་ཞེས་བྱ་བ་ནི། བྱ་བའི་རྒྱུད་དང་ལ་སོགས་པས་སྤྱོད་པ་དང༌རྣལ་འབྱོར་རྒྱུད་ལ་ར་རབ་ཏུ་ཞུགས་པ་རྣམས་ཀྱི་དབང་བསྐུར་བའི་སྤྱོད་པ་ཐམས་ཅད་དོ། །གསུམ་པོ་དེ་རྣམས་
ཀྱི་སྟེང་ན་གནས་པས་ན་ཐམས་ཅད་ཀྱི། འོག་མ་གསུམ་གྱི་དབང་བསྐུར་བའི་སྤྱོད་པའི་མཆོག་གོ། དབང་ཕྱུག་དམ་པ་ཀུན་དོན་གྱིས་ཞེས་བྱ་བ་ལ། དངོས་གྲུབ་འདོད་པ་ཀུན་ཏེ་ཐམས་ཅད་ཀྱིས། དོན་དུ་གཉེར་ཞིང་གསོལ་བ་འདེབས་པས་ན་
ཀུན་དོན་གྱིས་ཏེ་རྣམ་པར་སྣང་མཛད་ལ་སོགས་པའོ། །རིགས་ལྔ་པོ་དེ་རྣམས་ཀྱི་དབང་ཕྱུག་དམ་པ་ནི་དེ་བཞིན་གཤེགས་པ་དྲུག་པ་སྟེ། དེ་ལྟ་བུའི་བཅོམ་ལྡན་འདས་ཀྱིས་རྡོ་རྗེ་གསུམ་མི་ཕྱེད་པའི་དཀྱིལ་འཁོར་བཤད་དོ་ཞེས་བྱ་བར་སྦྱར་རོ། །སྐུ་
གསུང་ཐུགས་ལ་ལོངས་སྤྱོད་པ་ཞེས་བྱ་བ་ནི། རྡོ་རྗེ་འཆང་བདག་ཉིད་ཀྱི་སྐུ་དང་གསུང་དང་ཐུགས་ཀྱི་ལོངས་སྤྱོད་ལ་སྟེ། དཀྱིལ་འཁོར་གང་དུ་ཉེ་བར་ལོངས་སྤྱོད་པར་མཛད་པ་དེ་ནི་སྐུ་གསུང་ཐུགས་ལ་ལོངས་སྤྱོད་པའོ། །ཞེས་ཆག་འགྱུར་དང་མཐུན་ནོ། །རྡོ་རྗེ་མི་
ཕྱེད་གསུམ་ནི་རྣམ་པར་སྣང་མཛད་ལ་སོགས་པའི་སྐུ་གསུང་ཐུགས་ཀྱི་རྡོ་རྗེ་གསུམ་མོ་འོ། །དེ་རྣམས་ཀྱི་དཀྱིལ་འཁོར་ནི་ཤིན་ཏུ་རྨད་དུ་བྱུང་བའི་དཀྱིལ་འཁོར་རོ། །སངས་རྒྱས་ཡེ་ཤེས་ཅན་གྱི་གསང་ཞེས་བྱ་བ་ནི། ཤིན་ཏུ་༼
ཆག་འགྱུར་ལས། ཉམས་དགའ་ནི་རིན་པོ་ཆེའི་གང་ཟག་ཁོ་ནའི་ཡུལ་ཡིན་པའི་ཕྱིར་རོ། །མཆོག་ནི་ཤིན་ཏུ་ཕུལ་དུ་བྱུང་བའོ། །གཞན་ལ་མི་བསྟན་པས་གསང་བའོ། །གང་ལ་ཞེ་ན། སངས་རྒྱས་ཐེག་པ་ཅན་ལ་སྟེ། །སངས་རྒྱས་པའི་མུ་སྟེགས་ཅན་རྣམས་སྐྲག་པར་བྱེད་པས་སོ། །ཞེས་བསྒྱུར་བ་

ལེགས་པས། རྒྱུད་དུ། སངས་རྒྱས་ཡེ་ཤེས་ཅན་གྱི་གསང་། །ཞེས་པའང་སངས་རྒྱས་ཐེག་པ་ཅན་ལ་ཞེས་བསྒྱུར་བ་ལྟར་བྱའོ། །སངས་རྒྱས་པའི་མུ་སྟེགས་ཅན་ནི་ཐེག་དམན་པའོ། །སྲོག་གཅོད་སོགས་ཀྱིས་བྱང་ཆུབ་བསྒྲུབ་པ་འདི་བསྐྱེད་རིམ་མཐར་ཕྱིན་པས་བྱེད་པས། རིན་པོ་ཆེ་ལྟ་བུའི་གང་ཟག་ཁོ་ནའི་ཡུལ་ཞེས་པ་ནི། 
འདི་རྣམས་ཀྱི་ངེས་དོན་ལ་དགོངས་སོ། །༽པས་རིན་པོ་ཆེ་ལྟ་བུའི་གང་ཟག་གི་ཡུལ་ཡིན་གྱི། མདོ་སྡེའི་ཐེག་པ་ལ་སོགས་པར་སངས་རྒྱས་ཀྱི་མུ་སྟེགས་ཅན་རྣམས་སྐྲག་པར་བྱེད་པས་མ་གསུངས་པས་སོ། །རྣམ་པ་དེ་ལྟ་བུ་འཇིག་རྟེན་དང་འགལ་བའི་ཚིག་
གི་སྒོ་ནས་བྱང་ཆུབ་ཐོབ་པའི་ཐབས་བཤད་དོ་ཞེས་བྱ་བ་སྟེ། སྒྲ་ཇི་བཞིན་པའོ།། ༈ ནམ་མཁའི་དབྱིངས་ཀྱི་དབུས་གནས་པར། །ཞེས་བྱ་བ་ནི་ལྷག་མོས་འོད་གསལ་དུ་བསྡུས་པའི་དེ་བཞིན་ཉིད་ལས་བྱང་ཆུབ་པའོ། །སངས་རྒྱས་དཀྱིལ་འཁོར་བསྒོམ་པར་༼
ཞེས་པ་ནི་མངོན་བྱང་ལྔ་ལས་རྡོ་རྗེ་འཆང་དུ་བསྐྱེད་པ་ནས་སེམས་དཔའ་སུམ་བརྩེགས་ཀྱི་བར་དུ་བྱེད་པའི་དོན་ནོ། །སྐལ་ལྡན་གྲགས་པས་ཀྱང༌། དང་པོ་སྦྱོར་བའི་ཏིང་ངེ་འཛིན་གྱིས་རྡོ་རྗེ་འཆང་གི་སྐུ་སྒོམ་པར་བཤད་དོ། །འདིར་བོད་ཀྱི་བླ་མ་རྣམས་ལེའུ་བཅུ་གསུམ་པར་བཤད་པ་བཞིན་དུ་ཉི་མ་ལས་བྱང་ཆུབ་པ་སོགས་ལས་མི་
བསྐྱོད་པ་དྲག་པོར་བསྐྱེད་པ་དང༌། རྡོ་རྗེ་འཆང་དུ་བསྒོམ་པ་ལྷག་མོས་ཀྱི་སྐབས་ལ་འཆད་པ་ནི་ཤིན་ཏུ་མི་རིགས་ཏེ། དེ་ལྟར་ཡིན་ན་དེ་བཞིན་ཉིད་ལས་བྱང་ཆུབ་པའི་རྗེས་སུ། །རྡོ་རྗེ་འཆང་དུ་བསྐྱེད་པ་དེ་ཡོངས་སུ་གྱུར་པ་ལས་མི་བསྐྱོད་པར་སྒོམ་པ་ཤིན་ཏུ་གསལ་བར་བཤད་པ་དང་འགལ་བའི་ཕྱིར་དང༌། ལེའུ་བཅུ་གསུམ་
པར་བཤད་པ་ལས་འདི་ཚུལ་གཞན་ཡིན་པའི་ཕྱིར་རོ། །རིགས་པ་དེས་འོག་གི་རིགས་ལྷག་མ་རྣམས་ཀྱང་ཤེས་པར་བྱའོ། །༼བྱ་ཞེས་བྱ་བ་ལ། སངས་རྒྱས་ཀྱི་དཀྱིལ་འཁོར་ནི་རྡོ་རྗེ་འཆང་ཆེན་པོའི་སྐུའོ། །རྡོ་རྗེ་མི་བསྐྱོད་རབ་བསྒོམས་ནས་ཞེས་བྱ་བ་ནི། སྔར་རྡོ་རྗེ་འཆང་དུ་བསྐྱེད་པ་དེ་ཡོངས་

སུ་གྱུར་པ་ལས་མི་བསྐྱོད་པ་དྲག་པོའི་སྐུར་བསྐྱེད་པའོ། །ལག་ཏུ་རྡོ་རྗེ་བསྒོམ་པར་བྱ། །ཞེས་བྱ་བ་ནི་ཕྱག་མཚན་གྱི་གཙོ་བོ་བཤད་པ་ཡིན་ཏེ། ཕྱག་ལྷག་མ་རྣམས་ཀྱི་ཕྱག་མཚན་གཞན་དག་ཀྱང་དགག་པ་ནི་མེད་དོ། །ཞེས་པ་ནི་ཕྱག་༼
འདི་བླ་མ་རྣམས་ཞལ་བཞི་ཕྱག་དྲུག་པར་འདོད། སྐལ་ལྡན་གྲགས་པས་ཞལ་གསུམ་ཕྱག་དྲུག་པར་བཤད་དོ། །སྔར་མངོན་བྱང་ལྔ་ལས་རྡོ་རྗེ་འཆང་དུ་བསྐྱེད་པ་དེ་ཉིད་གྱུར་པ་ལས་མི་བསྐྱོད་པར་བསྐྱེད་པར་བཤད་པས། དང་པོའི་མགོན་པོར་བསྐྱེད་ནས་སྤྲུལ་སྐུར་བསྒྱུར་བ་མི་དགོས་པར་རྡོ་རྗེ་འཆང་སྔོན་པོར་བསྐྱེད་
པར་མངོན་ཏེ། འོག་མ་རྣམས་ལའང་ཤེས་པར་བྱའོ། །༽མཚན་གཞན་མི་འགོག་ཞེས་པའོ། །འོད་འཕྲོ་བ་ནི་མེ་སྟག་ལྟ་བུའི་འོད་ཟེར་རྣམ་པར་འཕྲོ་བ་སྟེ། །འོད་ཟེར་དེ་རྣམས་ཀྱིས་མང་པོར་གྱུར་པ་སྟེ། འཐུག་པོ་དང་ལྡན་པའོ། །རྒྱུ་མཚན་དེ་ཉིད་ཀྱིས་ན་འོད་འབར་བ་
དང་དཀར་པོ་ལ་སོགས་པའི་འོད་ཟེར་སྣ་ལྔས་རབ་ཏུ་གང་བའི་རྡོ་རྗེ་ཕྱག་གཡས་ཀྱི་དང་པོར་བསྒོམ་པར་བྱས་ལ། །དེ་ནས་རྣལ་འབྱོར་པ་འདིས་ཁམས་གསུམ་ནི་ཆག་གིས་དུས་གསུམ་དུ་འབྱུང་བའི་ཞེས་བསྒྱུར་བ་ལྟར་རམ། ཡང་ན་དུས་གསུམ་པ་སྟེ། ས་འོག་ས་སྟེང་ས་བླའི་ཁམས་
གསུམ་དུ་བྱུང་བའི་སངས་རྒྱས་སམ་དེ་བཞིན་གཤེགས་པ་སྟེ་གསད་ལས་བྱ་བའི་ཡུལ་གྱི་མཚན་ཉིད་ཚང་བའི་དགྲ་བོ་རྣམས་མདུན་དུ་བསྒོམས་ནས། རྡོ་རྗེས་ཕྱེ་མར་བརླག་པ་སྟེ། དགྲ་བོ་དེ་རྣམས་ཀྱི་སྐུ་དང་གསུང་དང་ཐུགས་ཀྱི་ལོངས་སྤྱོད་ཀྱི་ཚོགས་དེ་
རྡོ་རྗེ་དེས་ཕྱེ་མར་བརླགས་ལ་ནུབ་ནས་ཏེ། ནུབ་པ་དང་མེད་ཅིང་འཇིག་པར་གྱུར་པར་བསྒོམ་སྟེ།། ༈ དེ་ལྟར་བཤད་མ་ཐག་པའི་དྲག་ལས་ཀྱི་བསམ་གཏན་ཀྱི་མཆོག་དེ་བསྒོམས་པས་ནི། ཐུགས་ཀྱི་དངོས་གྲུབ་འཐོབ་པར་འགྱུར་བ་སྟེ་སེམས་

ཀྱི་དབང་ཕྱུག་འཐོབ་པར་འགྱུར་བའོ། །རྡོ་རྗེ་གསང་བ་བཤད་མ་ཐག་པ་འདི་ལྟ་བུས། གསད་ལས་ཀྱི་ཡུལ་གྱི་མཚན་ཉིད་ཚང་བའི་སེམས་ཅན་ཐམས་ཅད་བསད་ཅིང་སྟོང་པར་བྱས་པས་རྣམ་པར་གཞིག་པར་བྱའོ། །བསམ་གཏན་གྱི་ཁྱད་པར་འདི་ལྟ་བུས་རྣམ་པར་བཤིག་
ན་མི་བསྐྱོད་པའི་སངས་རྒྱས་ཀྱི་ཞིང་དུ་རྒྱལ་བའི་སྲས་ཏེ། བྱང་ཆུབ་སེམས་དཔར་སྐྱེ་བར་འགྱུར་རོ་བ་གསོད་པའི་ལས་སྒྲུབ་པ་འདི་ནི་ཞེ་སྡང་མི་བསྐྱོད་པའི་གི་རིགས་ཀྱི་འདའ་བར་མི་བྱ་བའི་དམ་ཚིག་གི་དེ་ཁོ་ན་ཉིད་དེ་འདོད་པའི་དོན་ལ་མི་སླུ་བའོ། །གསད་
ལས་སྒྲུབ་པ་འདིར་གང་ཞིག་སེམས་ཅན་གཅིག་པུ་ཞིག་བསད་པ་ལས། སེམས་ཅན་མང་པོ་མྱང་ངན་ལས་འདས་པ་འཐོབ་པར་འགྱུར་བའམ། བདེ་བར་འགྱུར་བ་དེ་བྱས་ན་ཁ་ན་མ་ཐོ་བ་མི་སྐྱེད་པར་མ་ཟད་ཀྱི་ཏེ། །བསོད་ནམས་ཀྱི་ཕུང་པོ་ཆེན་པོ་འཐོབ་པར་འགྱུར་
གྱི། །དེ་འདྲ་ལས་གཞན་དུ་རང་གི་དོན་དུ་གསད་ལས་བྱས་ན་བསོད་ནམས་མི་འཐོབ་པར་མ་ཟད་སྡིག་པའི་ཕུལ་དུ་གྱུར་པ་གསོག་པ་ཡིན་ནོ། །ཞེས་གསུངས་པའོ།། ༈ དེ་ནས་ཞེས་བྱ་བ་ལ་སོགས་པས་ནི། གཏི་མུག་གི་རིགས་ཀྱི་མ་བྱིན་པར་ལེན་
པའི་དམ་ཚིག་གསུངས་པ་ཡིན་ཏེ། རྒྱལ་པོ་རྡོ་རྗེ་འཛིན་པ་རྡོ་རྗེ་འཆང་ཆེན་པོ་དེ་ཉིད་ཀྱིས་མི་ཤེས་པ་སྟེ། རྨོངས་ཤིང་མ་རིག་པའོ། །དེས་ཐར་པ་སྒྲུབ་པ་ནི་སྟེ། རང་དང་གཞན་གྱི་རྒྱུད་ལ་ཐར་པ་རབ་སྒྲུབ་པ་སྟེ། ཡང་དག་པའི་མཐར་ཐུག་
པའི་ཡེ་ཤེས་འ་ཐོབ་པར་མཛད་པ་ནི་མི་ཤེས་ཐར་པ་རབ་སྒྲུབ་པའོ། །ངོ་བོ་ཉིད་ཀྱིས་དག་པ་ནི་རང་༼གཏི་མུག་གི་རིགས་རྣམ་སྣང་གི་སྒོ་ནས་སྒྲུབ་པའི་དོན་ཡིན་ཏེ། འོད་དཔག་མེད་ཀྱི་སྐབས་སུ། འདོད་ཆགས་ཐར་པ་རབ་སྒྲུབ་པ། །ཞེས་གསུངས་པའི་རིགས་པས་སོ། །

བཞིན་གྱིས་ཡོངས་སུ་དག་པའི་རང་བཞིན་རྣམ་དག་གོ་འོ། །བདེ་འགྲོར་འཆིང་བའི་བསོད་ནམས་དང་ངན་འགྲོ་འཆིང་བའི་བསོད་ནམས་མ་ཡིན་པ་དག་གིས་མ་གོས་པ་ནི་གོས་པ་མེད་པའི་གློ་བུར་རྣམ་དག་གོ་འོ། །སེམས་ཅན་
ཐམས་ཅད་ཀྱི་རྒྱུད་ཐམས་ཅད་ལ་ཞུགས་པའི་སེར་སྣའི་ཉོན་མོངས་པ་སེལ་བའི་བདག་ཉིད་ཀྱི་སྤྱོད་པ་ནི་བྱང་ཆུབ་ཀྱི་སྤྱོད་པ་སྟེ། དེ་ཤིན་ཏུ་སྟོན་པར་མཛད་པས་ན་བྱང་ཆུབ་སྤྱོད་པ་རབ་ཏུ་སྟོན་པས། སངས་རྒྱས་ཀྱི་བྱང་ཆུབ་སྒྲུབ་པ་སྟེ་སྐྱེད་ཅིང་ཕྱིན་ཅི་མ་
ལོག་པས་ན། ཡང་དག་པའི་རྫས་དགུག་པའི་དམ་ཚིག་བཀའ་སྩལ་པའོ།། ༈ ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པའི་དོན་ནི། སྟོང་ཉིད་སྒོམ་པ་ལ་མང་དུ་བཤད་ཟིན་ཏོ། །འཁོར་ལོའི་དཀྱིལ་འཁོར་ནི་རྡོ་རྗེ་འཆང་ཆེན་པོའི་སྐུ་ཕྱག་རྒྱ་
ཆེན་པོ་སྟེ། རྡོ་རྗེ་འཆང་དེ་ཡོངས་སུ་གྱུར་པ་ལས་རྣམ་པར་སྣང་མཛད་དུ་བདག་ཉིད་བསྒོམས་ལ། སངས་རྒྱས་ཐམས་ཅད་དེ། དཀྱིལ་འཁོར་པའི་ལྷ་ཐམས་ཅད་མངལ་དུ་རྣམ་པར་བསྒོམ་ཞིང་ཕྱིར་དབྱུང་བར་བྱའོ། །དེ་ནས་ལས་སྒྲུབ་པ་ཇི་ལྟར་བྱ་
ཞེ་ན། རིན་ཆེན་ཀུན་གྱི་སྦྱོར་བ་ཡིས་༼རིགས་ལྷག་མ་བཞི་གའི་སྐབས་སུ་དཀྱིལ་འཁོར་རྒྱལ་མཆོག་སྒོམ་པ་དང་། ཁྱད་པར་དུ་འདིར་དབྱུང་བར་བྱའོ་ཞེས་གསུངས་པས། མི་བསྐྱོད་པ་དང་རྣམ་སྣང་ལ་སོགས་པ་རིགས་ལྔར་བསྒྱུར་བའི་རྗེས་སུ་རང་རིགས་གྱི་ཡུམ་མཱ་མ་ཀཱི་དང་སྤྱན་མ་སོགས་སྐྱེད་
པ་ནི། དང་པོ་སྦྱོར་བ་དང༌། ཡུམ་དང་སྙོམས་པར་ཞུགས་པ་ལས་དཀྱིལ་འཁོར་རྒྱལ་མཆོག་བསྐྱེད་པར་བྱ་ཞིང་། དེ་ནས་རིགས་སོ་སོའི་དམ་ཚིག་གི་ལས་སྒྲུབ་པ་ལས་རྒྱལ་མཆོག་བྱ་སྟེ། ཏིང་ངེ་འཛིན་གསུམ་དང་ལྡན་པར་བྱའོ། །༽ཞེས་བྱ་བ་གསུངས་ཏེ། རིན་པོ་ཆེ་ཐམས་ཅད་ནི་

དཀར་པོ་ལ་སོགས་པའི་མདོག་དང་ལྡན་པའི་རིན་པོ་ཆེའི་རིགས་སོ། །དེའི་དོན་དུ་རབ་ཏུ་སྦྱོར་བ་ནི་རིན་ཆེན་ཀུན་གྱི་སྦྱོར་བ་ཡིས་ཏེ། རིན་པོ་ཆེ་འགུགས་པའི་དོན་དུ་རབ་ཏུ་སྦྱོར་བ་དེས་རྡོ་རྗེའི་གཟུགས་ཏེ། མི་བསྐྱོད་པ་ལ་སོགས་པའི་དེ་བཞིན་གཤེགས་པ་རྣམས་སུ་རབ་ཏུ་
བརྟག་པ་སྟེ། བསྒོམ་ཞིང་ཅིང་། རིན་པོ་ཆེ་ཡོད་པའི་གནས་སུ་དེ་རྣམས་གཏོང་བ་སྟེ། རིན་པོ་ཆེ་གང་དང་གང་དེ་བཞིན་གཤེགས་པ་གང་དང་གང་མདོག་མཐུན་པ་དེ་དང་དེ་གནས་དེ་ནས་གདོན་པར་བྱ་བའི་ཕྱིར། དེ་བཞིན་གཤེགས་པ་དེ་དང་དེ་གཏང་བར་བྱ་སྟེ། དཔེར་ན་
རིན་པོ་ཆེ་སྔོན་པོ་འགུགས་ན་མི་བསྐྱོད་པ་དེར་གཏོང་བ་ལྟ་བུའོ། །དེ་ལྟར་དེ་བཞིན་གཤེགས་པ་ཐམས་ཅད་ཡང་དག་པར་བཏང་བ་སྟེ། སྤྲོས་ནས། སྒྲུབ་པ་པོས་གང་ཞིག་ཉམས་སུ་བླང་བ་དེ་བསྟན་པར་བྱ་བའི་ཕྱིར། ནོར་རྣམས་ཐམས་ཅད་ཅེས་བྱ་བ་གསུངས་
ཏེ། ཕྲོགས་པ་ནི་དེ་བཞིན་གཤེགས་པ་ཐམས་ཅད་ཀྱི་རྫས་དགུག་པའོ། །དེ་ཡང་རྡོ་རྗེ་གསུམ་གྱིས་ཞེས་བྱ་བ་ནི་སྐུ་དང་གསུང་དང་ཐུགས་སུ་རྣམ་པར་བསྒོམ་པ་སྟེ། དེ་ལ་སྐུའི་རྣམ་པར་བསྒོམ་པ་ནི་བ་སྤུའི་བུ་གའི་ཚོགས་ནས་བྱུང་བའི་འོད་ཟེར་དགུག་བྱའི་ནོར་
དེའི་ཁ་དོག་དང་མཐུན་པའི་དཀར་པོ་ལ་སོགས་པའི་ཞགས་པ་རྣམས་ཀྱིས་གང་དགུག་པར་མངོན་པར་འདོད་པའི་རིན་པོ་ཆེའི་རིགས་ལ་སོགས་པའི་ནོར་བཅིངས་ལ་ནོར་བདག་གི་མི་མ་ཡིན་གྱིས་གཞན་དུ་སྤོ་བར་མི་ནུས་པའི་ཚུལ་གྱིས་མི་གཡོ་བར་བྱབ་སྟེ་བྱེད་པའོ། །གསུང་སྒོམ་
པ་ནི། དེ་ནས་རང་གི་ལྕེ་པདྨར་བསྐྱེད་པའི་པདྨའི་འདབ་མ་ལས་བྱུང་བའི་ཡི་གེ་ཧྲཱིའི་ལྕགས་ཀྱུས་དྲངས་པའོ། །ཐུགས་སྒོམ་པ་ནི་དྲངས་ནས། རང་གི་ཁྱིམ་དུ་གཞག་པར་ཡིད་ཀྱིས་བསྒོམ་པར་བྱབ་སྟེ། བྱེད་པའོ།། ༈ ནོར་གྱི་རྒྱ་མཚོས་ཞེས་བྱ་བ་ལ་ས

སོགས་པས་ནི་དེ་ལྟར་བྱས་པས་སེར་སྣའི་ཉེས་པའི་རྙོག་མ་ཅན་གྱི་རྒྱུད་དང་ལྡན་པའི་རྫས་བདག་རྣམས་ཀྱི་སེར་སྣའི་སྒོ་ནས་བསགས་པའི་ལས་སྒྲིབ་རྣམ་པར་དག་པར་བྱེད་པ་གསུངས་ཏེ། ནོར་གྱི་རྒྱ་མཚོ་ནི་མི་ཟད་པའི་ཕྱིར་ན་རྒྱ་མཚོ་སྟེ་
དེས་ཡོངས་སུ་གང་ཞིང་རྒྱས་པར་འགྱུར་བའོ། །ཡིད་བཞིན་ནོར་བུ་འདྲ་བར་འགྱུར་ཞེས་བྱ་བ་ནི། ཡིད་ལ་མངོན་པར་འདོད་པའི་དོན་རབ་ཏུ་སྐྱེད་པའི་ནོར་བུའི་བྱེ་བྲག་སྟེ། དེ་དང་འདྲ་བའི་ནོར་གྱི་རྒྱ་མཚོ་ཅན་གྱི་རྫས་ཀྱི་བདག་པོ་གང་ཡིན་པར་འགྱུར་བའོ། །
འཇིག་རྟེན་པའི་ཕུན་སུམ་ཚོགས་པ་འབྱོར་བར་འགྱུར་བ་འབའ་ཞིག་ཏུ་མ་ཟད་ཀྱི། སངས་རྒྱས་ཀུན་གྱི་ཞེས་བྱ་བ་ལ་སོགས་པ་ནི་འཇིག་རྟེན་ལས་འདས་པའི་འབྲས་བུ་གསུངས་ཏེ། སངས་རྒྱས་ལས་སྐྱེས་པས་ན་སངས་རྒྱས་ཀྱི་སྲས་ཏེ་སངས་རྒྱས་
ཐམས་ཅད་ཀྱི་སྲས་ཀྱི་གཙོ་བོར་འགྱུར་བ་དང༌། དེ་ནས་དུས་ཕྱིས་དེ་བཞིན་གཤེགས་པར་ཡང་འགྱུར་བའོ། །ཐབས་ལ་མཁས་པས་གཞན་གྱི་ནོར་འཕྲོག་པ་འདི་ནི་རིགས་ཀྱི་རྒྱ་མཚོ་ཐམས་ཅད་ལས་ཞེས་བྱ་བ་ནི། མི་བསྐྱོད་པ་ལ་སོགས་པའི་རིགས་ཀྱི་
རྒྱ་མཚོའི་ནང་ནས་གཏི་མུག་གི་རིགས་ཏེ་རྣམ་པར་སྣང་མཛད་དང་འབྲེལ་བའི་ལྷ་རྣམས་ཀྱི་འཁོར་ལོའི་དེ་ཁོ་ན་སྟེ། མི་བསླུ་བ་ཡང་དག་པའི་གསང་བ་སྟེ། འདི་ཉིད་ནི་འདའ་བར་མི་བྱ་བས་ན་དམ་ཚིག་གོ། གང་ཟག་མཆོག་རྣམས་ལ་སྲོག་གཅོད་སོགས་
གནང་བ་དེ་བས་ན་བཅོམ་ལྡན་འདས་ཀྱིས་དཔལ་རྣམ་པར་སྣང་མཛད་མངོན་པར་བྱང་ཆུབ་པ་ཞེས་བྱ་བ་སྤྱོད་པའི་རྒྱུད་ལས། འདི་ན་བྱང་ཆུབ་སེམས་དཔའ་ཐམས་ཅད་ཀྱིས་སྤྱིར་བཏང་ལ་མ་བྱིན་པར་ལེན་པ་ཐམས་ཅད་ལས་སླར་ལོག་པར་བྱ་

སྟེ། གཞན་དུ་ན་སྟེ་དམིགས་བསལ་ནི་སེམས་ཅན་གང་དག་སེར་སྣ་ཅན་འཇུངས་པའི་ནོར་མ་བྱིན་པར་ལེན་པ་ཞེས་བྱ་བ་ལ་སོགས་པ་ལུས་ངག་གི་བདུན་གནང་བ་གསུངས་སོ།། ༈ དེ་ནས་ཞེས་བྱ་བ་ལ་སོགས་པས་ནི། འདོད་ཆགས་ཀྱི་རིགས་ཀྱི་
དམ་ཚིག་ལ་འཇུག་པ་ཡིན་ཏེ། བཅོམ་ལྡན་འདས་རྡོ་རྗེ་འཆང་དེ་ཉིད་རང་གི་རང་བཞིན་གཟུགས་གཞན་དུ་བསྒྱུར་བས་ཆགས་ཅན་གྱི་རྣམ་པར་ཤེས་པ་ཆགས་པར་མཛད་པའི་གཟུགས་སྣང་མཐའ་བསྐྱེད་པས་ན་འདོད་ཆགས་སོ། །ཐར་པ་འདོད་པ་རྣམས་
ལ་སྡུག་བསྔལ་ཐམས་ཅད་ཉེ་བར་ཞི་བའི་མཚན་ཉིད་ཅན་གྱི་ཐར་པ་སྒྲུབ་པར་མཛད་པ་སྟེ། དེ་བས་ན་འདོད་ཆགས་ཐར་པ་རབ་སྒྲུབ་པའོ། །བདེན་པ་གཉིས་ཀྱི་བདག་ཉིད་ཅན་ཡིན་པས་ན་གསང་བ་དག་པའོ། །མི་གནས་པའི་མྱ་ངན་ལས་འདས་པ་ལ་གནས་
པས་ན་དམིགས་མེད་པ་སྟེ། འོད་དཔག་ཏུ་མེད་པའི་དམ་ཚིག་གི་དཀྱིལ་འཁོར་གྱི་འཁོར་ལོ་བཀའ་སྩལ་ཅིང་གསུངས་པའོ།། ༈ ནམ་མཁའི་ཞེས་བྱ་བ་ལ་སོགས་པ་ལ། པདྨའི་དཀྱིལ་འཁོར་ནི་རྡོ་རྗེ་འཆང་ཆེན་པོའི་སྐུ་སྟེ། སྐུ་དེས་འོད་དཔག་
ཏུ་མེད་པ་སྐྱེད་པར་མཛད་པའི་ཕྱིར་རྒྱུ་ལ་འབྲས་བུའི་མིང་གིས་ཉེ་བར་གདགས་པས་ན་སྔ་མ་བཞིན་ཏེ། རྡོ་རྗེ་འཆང་ཆེན་པོ་ཡོངས་སུ་གྱུར་ནས་འོད་དཔག་ཏུ་མེད་པར་རབ་ཏུ་བསྒོམས་པའི། དང་པོ་སྦྱོར་བ་བྱས་ལ། དེ་ནས་སངས་རྒྱས་རྣམས་ཀྱིས་
ཏེ་དཀྱིལ་འཁོར་པའི་ལྷ་རྣམས་༼ཞེས་པ་ནི་རྡོ་རྗེ་འཆང་སྒོམ་པ་ལ་འཁོར་ལོའི་དཀྱིལ་འཁོར་བསྒོམ་པར་བྱ་ཞེས་གསུངས་པ་བཞིན་ནོ། །༽ཀྱིས་གཞལ་ཡས་ཁང་གི་ནང་ཐམས་ཅད་དགང་ཞིང་། གནས་ཇི་ལྟ་བ་བཞིན་དུ་སྤྲོ་བར་བྱའོ། །༼འདིར་ལྷ་

ཐམས་ཅད་སྐུ་མདོག་དམར་པོ་ལ། རྣམ་པ་ནི་ལྷ་མོའི་རྣམ་པ་ཅན། ཞལ་ཕྱག་གི་གྲངས་དང་ཕྱག་མཚན་ནི་སྒྲུབ་ཐབས་བཞིན་དུ་བྱའོ། །འདི་གང་ལ་འདོད་པ་སྤྱད་པས་གདུལ་བའི་བུད་མེད་དབང་དུ་བྱེད་པ་ཡིན་ན། འདིར་དེ་ལ་ཇི་ལྟར་བྱ་བ་མ་བཤད་པ་གང་ཡིན་སྙམ་ན། གླན་གྱིས་
དབང་དུ་བྱ་རྒྱུའི་བུད་མེད་དེ། རྣལ་འབྱོར་བཞིས་བུད་མེད་དུ་བསྐྱེད་པ་ཡིན་ཟེར་མོད་ཀྱང་། དེ་ནི་དོན་གཞན་ཡིན་པས་དང་པོ་སྦྱོར་བར་རིག་མ་འདུ་བྱ་བའི་སྐབས་སུ་དབང་དུ་བྱ་རྒྱུའི་བུད་མེད་གོས་དཀར་མོར་བསྐྱེད་པ་ཡིན་པས་རྟོགས་སླ་བ་ལ་དགོངས་ནས་ལོགས་སུ་གསལ་བར་མ་བཤད་དོ། །
༼དཀྱིལ་འཁོར་དེར་རང་མ་གཏོགས་པའི་དཀྱིལ་འཁོར་པ་ཐམས་ཅད་བུད་མེད་དང་སྐྱེས་པ་ལྟ་བུའི་རྣམ་པ་ཅན་ནི་བུད་མེད་ལྟ་བུ་སྟེ། དེའི་རྣམ་པར་སྦྱར་བར་རྣམ་པར་བསྒོམ་ཞིང་བསམ་པའོ། །བུད་མེད་ལྟ་བུ་ནི་ལྷ་གཞན་ཐམས་ཅད་ལྷ་མོ་ལྟ་བུ་སྟེ། 
དེའི་རྣམ་པར་བསྒོམ་པའོ། །དེ་ལྟ་བུའི་སྦྱོར་བས་ཏེ་ཡང་དག་པར་སྦྱར་བ་ནི་བུད་མེད་ཀྱི་རྣམ་པ་ལྟ་བུར་ཡོངས་སུ་གྱུར་པའོ། །དཀྱིལ་འཁོར་པ་གཞན་ཐམས་ཅད་བུད་མེད་དུ་སྒོམ་མཁན་རྡོ་རྗེ་འཆང་སྣང་མཐར་བསྒྱུར་བ་དེས། དང་པོ་སྦྱོར་བའི་སྐབས་སུ་ལྷའི་རྣལ་འབྱོར་ཇི་ལྟ་བུར་
བསྒོམ་པར་བྱ་ཞེ་ན། དམ་ཚིག་བཞི་ཡི་སྦྱོར་བ་ཡིས་ཞེས་བྱ་བ་སྟེ། དམ་ཚིག་བཞི་ནི་རྣལ་འབྱོར་བཞི་སྟེ། རྣལ་འབྱོར་བཞི་པོ་དེས་ལྷའི་རྣམ་པ་ལྟ་བུར་བསྐྱེད་པས་ན་དམ་ཚིག་བཞི་ཡི་སྦྱོར་བ་ཞེས་བྱ་སྟེ། དམ་ཚིག་བཞི་ཡི་སྦྱོར་བས་ཏེ་རྣལ་འབྱོར་བཞི་
བསྒོམས་པས་རང་སྣང་མཐར་བསྒྱུར་བ་དེས་འདིའི་དཀྱིལ་འཁོར་རྒྱལ་མཆོག་གི་ལྷ་གཞན་ཐམས་ཅད་། བུད་མེད་ལྟ་བུར་བསྒོམ་པར་བྱའོ། ཞེས་བྱ་བར་སྦྱར་བར་བྱའོ། །༼དམ་ཚིག་བཞི་ཡི་སྦྱོར་བ་ཡིས། །ཞེས་པ་འདིས་ནི་རིགས་སྔར་བཤད་པ་གཉིས་དང༌། འོག་ནས་འཆད་པ་གཉིས་

སྟེ་བཞི་ལ་དང་པོ་སྦྱོར་བའི་སྐབས་སུ་རྣལ་འབྱོར་བཞི་བསྒོམ་པ་མི་གསལ་བ་ཡང་འདི་ལ་དཔགས་ནས་ཤེས་པར་བྱ་བར་བསྟན་ཏོ། །༽འདི་ནི་ཞེས་བྱ་བ་ནི་བཤད་མ་ཐག་པའི་བསམ་གཏན་ནོ། །རྡོ་རྗེ་ཚུལ་ཞེས་བྱ་བ་ནི་ཐེག་པ་ཆེན་པོ་སྟེ། རྡོ་རྗེ་ཐེག་པ་དེ་ལ་ནི་འདོད་པའི་དབང་ཕྱུག་གཙོ་
བོ་ཡིན་པས་མཆོག་གོ། དེ་ལྟར་བསྒོམས་ནས་ཅི་ཞིག་བྱ་ཞེ་ན། དབང་པོ་གཉིས་ནི་ཞེས་བྱ་བ་ལ་སོགས་པ་གསུངས་ཏེ། རྗེས་སུ་ཆགས་པས་མཉེས་པ་ལ་སོགས་པ་སྔོན་དུ་འགྲོ་བའི་རྡོ་རྗེ་དང་པདྨ་མཉམ་པར་སྦྱོར་བས་ལྷ་མོ་དེ་དག་ཐམས་ཅད་ལ་སྣ་
ཚོགས་པའི་དགའ་བ་ཞིང་བདག་ཉིད་རོལ་པའི་བྱ་བ་དག་གིས་སྐད་ཅིག་ལ་ཉེ་བར་སྤྱད་པར་བྱ་ཞིང་རོལ་བར་བྱའོ།། ༈ འདི་ཞེས་པ་ནི་བཤད་མ་ཐག་པའོ། །རྡོ་རྗེ་ཐམས་ཅད་ཀྱི་ཞེས་བྱ་བ་ནི་སྒྲུབ་པ་པོ་ཐམས་ཅད་ཀྱིའོ། །མི་ཕྱེད་སྐུ་གསུམ་སྒོམ་པའོ་ཞེས་བྱ་བ་
ནི། ཆོས་དང་ལོངས་སྤྱོད་རྫོགས་པ་དང་སྤྲུལ་པའི་ངོ་བོ་ཉིད་ཀྱི་སྐུ་གསུམ་མི་ཕྱེད་པ་བསྒྲུབ་ཅིང་སྐྱེད་ལ་སྒོམ་པ་སྟེ། འདི་ནི་འདོད་ཆགས་ཀྱི་རིགས་ཏེ་པདྨའི་རིགས་ཀྱི་དམ་ཚིག་ཏུ་བྱ་བའོ། །སྔགས་པས་ཞེས་པ་ནི། བསྐྱེད་པའི་རིམ་པ་ལ་བརྟན་པ་ནིར་གནས་
པས་བསྒོམ་པར་བྱ་ཞིང་སྒྲུབ་པ་ཉམས་སུ་བླང་བར་བྱའོ།། ༈ དེ་ནས་ཞེས་བྱ་བ་ལ་སོགས་པ་ནི་དོན་ཡོད་པར་གྲུབ་པའི་དམ་ཚིག་ལ་འཇུག་པ་ཡིན་ཏེ། ༼རགས་པ་དང་ཕྲ་མོའི་བསྐྱེད་རིམ་མཐར་ཕྱིན་པར་བྱས་པ་ཡིན་ལ། འདི་ནི་རིགས་ལྔའི་ལས་སྦྱོར་འདིར་བསྟན་པ་ལྔ་ག་ལ་
སྦྱར་རོ། །༽བཅོམ་ལྡན་འདས་དེ་ཉིད་རྡོ་རྗེ་སྔགས་ཀྱིས་ཏེ་འཇུག་པ་ལ་སོགས་པའི་མཚན་ཉིད་ཅན་གྱི་ནི་རྡོ་རྗེ་བཟླས་པའོ། །དེས་སྟོན་པས་གདུལ་བྱ་རྣམས་ཀྱི་མངོན་པར་འདོད་པའི་དོན་སྒྲུབ་པར་མཛད་པས་ན་རྡོ་རྗེ་སྔགས་ཀྱི་དོན་སྒྲུབ་པའོ། །

བདག་ཏུ་ཐ་སྙད་འདོགས་པའི་གཞི་ཐ་མལ་པའི་ཕུང་སོགས་དང་བྲལ་བ་གང་ཡིན་པ་དེ་ནི་བདག་མེད་པ་སྟེ། བདག་མེད་པ་དེ་ཉིད་ནི་སྒྱུ་མ་ལྟ་བུའི་སྐུ་དང་ལྡན་པས་རྡོ་རྗེ་འཆང་ཆེན་པོ་ལ་བྱའོ། །ཡང་ན་བདག་མེད་ཡེ་ཤེས་ནི་ཆོས་ཀྱི་སྐུའོ། །
དེ་ལས་བྱུང་བས་ན་ཡེ་ཤེས་ལས་བྱུང་བ་སྟེ། འོག་ནས་འབྱུང་བའི་ཚིག་འདི་བཀའ་སྩལ་ཏོ་ཞེས་བྱ་བ་སྟེ་སྡུད་པ་པོའི་ཚིག་གོ། ༈ ནམ་མཁའ་ཞེས་བྱ་བ་ལ་སོགས་པ་ལ། སངས་རྒྱས་དཀྱིལ་འཁོར་ནི་རྡོ་རྗེ་འཆང་ཆེན་པོར་བསྒོམ་པ་སྟེ། རྡོ་རྗེ་འཆང་
དེ་ཡོངས་སུ་གྱུར་པ་ལས་རྡོ་རྗེ་ཐོགས་མེད་དེ། དོན་ཡོད་པར་གྲུབ་པར་བསྒོམས་པའི་དང་པོ་སྦྱོར་བ་བྱས་ལ་དེའི་འོག་ཏུ་སངས་རྒྱས་ཐམས་ཅད་དེ་དཀྱིལ་འཁོར་པ་ཐམས་ཅད་བསྒོམ་པར་བྱའོ། །ཐམས་ཅད་གཟུགས་སུ་རྣམ་བསྒོམས་ནས། །ཞེས་བྱ་བ་ལ། 
ཐམས་ཅད་གཟུགས་ཏེ་སེམས་ཅན་ཐམས་ཅད་རང་གི་མདུན་དེ་ཉིད་དུ་གནས་པར་རྣམ་པར་བསྒོམ་ཞིང་ཡོངས་སུ་ཤེས་པར་བྱའོ། །རྡོ་རྗེའི་ཚིག་གི་རྫུན་སྨྲ་བས་ཞེས་བྱ་བ་ནི། ཆོས་ཐམས་ཅད་སྒྱུ་མ་ལྟ་བུ་ཡིན་པས་ཆོས་ཐམས་ཅད་ནི་རྫུན་པའོ་ཞེས་བྱ་
བའི་རྡོ་རྗེའི་ཚིག་གི་དོན་ལ་ཡིད་གནས་པར་བྱའོ། །དེ་ནས་ཅི་ཞིག་བྱ་ཞེ་ན། རྒྱལ་བ་ཀུན་གྱི་ཞེས་བྱ་བ་ལ་སོགས་པ་གསུངས་ཏེ། རྒྱལ་བ་ཀུན་གྱི་གནས་ནི་སེམས་ཅན་ཐམས་ཅད་དེ། དེ་བཞིན་གཤེགས་པའི་སྙིང་པོ་ཅན་ཡིན་པའི་ཕྱིར་རོ། །རྒྱལ་བ་
ཐམས་ཅད་ནི་དེ་བཞིན་གཤེགས་པ་རྣམས་ཏེ། །རྒྱལ་བ་ཡང་ཡིན་ལ་ཐམས་ཅད་ཀྱང་ཡིན་པས་ན་རྒྱལ་བ་ཐམས་ཅད་དེ་དེ་དག་བསླུ་བར་བྱ་སྟེ། སེམས་ཅན་ཐམས་༼འདིས་ནི། རྒྱལ་བ་ནི་དེ་བཞིན་གཤེགས་པ་དང༌། དེ་དག་གི་གནས་ནི་སྙིང་པོའི་དོན་དུ་བསྟན་

ཏེ་རྒྱུའི་དོན་ནོ། །༽ཅད་དང་དེ་བཞིན་གཤེགས་པ་ཐམས་ཅད་ལ་ཆོས་ཐམས་ཅད་བསླུ་བའོ། །སྒྱུ་མ་ལྟ་བུའི་ངོ་བོ་ཉིད་དོ་ཞེས་བྱ་བའི་ཚིག་བརྗོད་ཅིང་སྟེ། བརྗོད་པར་བསྒོམ་མོ་ཞེས་བྱ་བའི་བར་དུ་སྟེ། དེ་སྔོན་དུ་བྱས་ནས་རྫུན་སྨྲ་དགོས་པའི་ཡུལ་ལ་དེ་སྨྲ་བར་བྱའོ། །
དེ་ཡང་ལྷའི་བུ་ཆོས་ཐམས་ཅད་ནི་རྫུན་པ་སྒྱུ་མའོ། །ང་ཡང་དེ་བཞིན་དུ་སྟོན་པར་བྱེད་དེ་དེས་ན་ང་ནི་རྫུན་དུ་སྨྲ་བའོ། །ཞེས་གསུངས་པས་སོ།། ༈ འདི་ནི་ཞེས་བྱ་བ་ནི་བཤད་མ་ཐག་པའོ། །སངས་རྒྱས་ཐམས་ཅད་ཀྱི་ནི་དེ་བཞིན་གཤེགས་པ་ཐམས་
ཅད་ཀྱི་གསུང་ནི་ནམ་མཁའ་དང་འདྲ་བར་དངོས་པོ་སྟེ། རང་བཞིན་མེད་པར་སྟོན་པས་ནམ་མཁའི་གསུང་སྟེ་དྲི་མ་མེད་པའོ། །ཡེ་ཤེས་བློ་ཅན་ཀུན་གྱི་གསང་། །སྔགས་ཀྱི་དངོས་གྲུབ་ཐོབ་པར་བཤད། །ཅེས་བྱ་བ་ནི། གཉིས་སུ་མེད་པའི་ཡེ་ཤེས་ལ་
ལྷག་པར་མོས་པ་གང་ཡིན་པ་དེ་ནི་ཡེ་ཤེས་བློ་ཅན་ཏེ། སློབ་བཞིན་པའི་སྔགས་ཀྱི་དངོས་གྲུབ་རྣམས། དོན་གྲུབ་ཀྱི་དམ་ཚིག་འདིས་འགྲུབ་པར་བྱེད་པའོ། །འདི་ནི་ཞེས་བྱ་བ་ལ་སོགས་པ་ལ། རང་གི་དམ་ཚིག་རྫུན་གྱི་ཚིག་གིས་སེམས་ཅན་ཐམས་ཅད་འགུགས་
པར་བྱེད་པ་སྟེ་འདུལ་བ་གང་ཡིན་པ་དེ་ནི་དམ་ཚིག་འགུགས་པའི་རིགས་ཏེ་དོན་ཡོད་པར་གྲུབ་པའི་རིགས་སོ། །དེའི་དམ་ཚིག་གི་ཡང་དག་པ་ནི་དེ་ཁོ་ན་ཉིད་ནི་ཇི་ལྟ་བར་ཞུགས་པའི་དམ་ཚིག་གོ། དོན་ཇི་ལྟ་བ་བཞིན་སྤྲོ་བར་བྱའོ་ཞེས་བྱ་བ་ནི། ཇི་ལྟ་བ་
བཞིན་དུ་སྤྲོ་བ་སྟེ། རྫུན་པ་སྒྱུ་མ་ལྟ་བུའི་དོན་ལ་ཡང་ནས་ཡང་དུ་བསླབ་པར་བྱ་སྟེ། འདིར་རྫུན་དུ་སྨྲ་བའི་ཁུངས་ནི་གཞན་རྣམས་བདེ་བར་བྱ་ཕྱིར་དང༌། །སློབ་དཔོན་བདེ་བའི་རྒྱུ་དང་ནི། །དཀོན་མཆོག་གསུམ་ལ་གནོད་པ་སྤང་པའི་དོན་དུ་ལ། །རྟག་པར་

རྫུན་དུ་སྨྲ་བར་བྱ། །ཞེས་གསུངས་པས་སོ།། ༈ དེ་ནས་ཞེས་བྱ་བ་ལ་སོགས་པ་ནི། རིན་ཆེན་འབྱུང་ལྡན་གྱི་དམ་ཚིག་ལ་འཇུག་པ་ཡིན་ཏེ། བཅོམ་ལྡན་འདས་དེ་ཉིད་ནི་རྡོ་རྗེ་གསུམ་སྟེ། སྐུ་ལ་སོགས་པའི་རྡོ་རྗེ་བསྡུས་
པ་ཡིན་པའི་ཕྱིར་རོ། །ཕྱེ་ཞིང་ཐ་དད་པར་བྱས་པ་ནི་ཕྱེད་པའོ། །མི་ཕྱེད་པས་ན་རྡོ་རྗེ་མི་ཕྱེད་གསུམ་སྟེ་ཐ་མི་དད་པའི་ངོ་བོ་ཉིད་གང་ཡིན་པ་དེ་ནི་རྡོ་རྗེ་མི་ཕྱེད་གསུམ་མོ། །རྒྱལ་བ་ནི་དུས་གསུམ་དུ་བཞུགས་པའི་སངས་རྒྱས་རྣམས་སོ། །དེ་རྣམས་ཀྱི་གནས་
ཏེ་སྐྱེད་པའི་གནས་ནི་དྲུག་པ་ཡིན་པའི་ཕྱིར་རོ། །རྡོ་རྗེ་མི་ཕྱེད་པ་གསུམ་ཡང་ཡིན་ལ་རྒྱལ་བའི་གནས་ཀྱང་ཡིན་པས་འདི་ནི་རྡོ་རྗེ་མི་ཕྱེད་གསུམ་རྒྱལ་གནས་སོ། །དངོས་གྲུབ་ནི་རྡོ་རྗེ་འཆང་བ་ཉིད་དོ། །དེ་ཉིད་མི་ཕྱེད་པས་ན་རྡོ་རྗེ་སྟེ་དེ་མཆོག་ཏུ་སྟོན་པར་མཛད་
པས་ན་རྡོ་རྗེ་དངོས་གྲུབ་རབ་སྟོན་པའོ། །འདི་ཞེས་བྱ་བ་ནི་འོག་ནས་བཤད་པའི་གསུང་སྟེ་དེ་བཀའ་སྩལ་པའོ།། ༈ ནམ་མཁའི་དབྱིངས་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །དམ་ཚིག་གི་དཀྱིལ་འཁོར་ནི་རྡོ་རྗེ་འཆང་ཆེན་པོའི་ཕྱག་རྒྱ་ཆེན་
པོ་སྟེ། དེ་ཡོངས་སུ་གྱུར་པ་ལས་དཀོན་མཆོག་དབལ་སྟེ། རིན་འབྱུང་དུ་རྣམ་པར་བསྒོམས་པའི། དང་པོ་སྦྱོར་བ་བྱས་པའི་འོག་ཏུ་འོ། །གཟུགས་རྣམས་ཀུན་གྱིས་འདི་དག་དགང་ཞེས་བྱ་བ་ལ། གཟུགས་རྣམས་ཀུན་གྱིས་ནི་འཁོར་རྣམས་ཀུན་གྱིས་ཏེ་
གཞལ་ཡས་ཁང་གི་ནང་འདི་དག་དགང་ཞིང་སྤྲོ་བར་བྱའོ།། ༈ རྩུབ་པའི་ངག་ལ་སོགས་པ་ཞེས་བྱ་བ་ལ། རྩུབ་པ་ནི་བརྩེ་བ་མེད་པ་སྟེ། རྩུབ་པ་ཉིད་ཡིན་པས་ན་རྩུབ་པའོ། །རྩུབ་པ་ཡང་དེ་ཉིད་ཡིན་ལ་ངག་ཀྱང་དེ་ཉིད་ཡིན་པས་ན་རྩུབ་པའི་

ངག་སྟེ། དེ་ལ་སོགས་པ་ཕྲ་མ་དང༌། ངག་བཀྱལ་པའི་ཚིག་སྨྲ་བའི་གི་ཐབས་དེས་འདུལ་བའི་སེམས་ཅན་རྣམས་བསྡུ་བའི་དོན་ཐམས་ཅད་འབྱུང་བར་འགྱུར་བ་སྟེ། དེས་རྡོ་རྗེ་འཆང་ཆེན་པོ་བསྟེན་ཅིང་མཉེས་པར་བྱས་ན་གཉིས་སུ་མེད་པའི་ཡེ་ཤེས་འཐོབ་པར་
འགྱུར་རོ།། ༈ བཅོམ་ལྡན་འདས་ཞེས་བྱ་བ་ལ་སོགས་པས་ནི་སྡུད་པར་བྱེད་པས་དམ་ཚིག་ཉེ་བར་སྡུད་པར་མཛད་པའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་བཀོད་པས་ཞེས་བྱ་བ་ནི་རྡོ་རྗེ་འཆང་ཆེན་པོའོ། །དེ་སྐད་ཅེས་བཀའ་སྩལ་ཏོ་ཞེས་
བྱ་བ་ནི་རྣམ་པ་འདི་ལྟ་བུས་གསུངས་སོ་ཞེས་བྱ་བ་སྟེ། དེ་ཡང་དྲང་བའི་དོན་ཏོ།། ༈ ལུང་སྟོན་གྱི་ལུང་གིས་དམ་ཚིག་ལྔའི་ངེས་དོན་བཤད་པ་བརྗོད་པར་བྱ་སྟེ། སྲོག་གཅོད་སོགས་ཀྱི་དྲང་དོན་གསུངས་པའི་འོག་དེ་ནས་དགོངས་གཞི་གང་ལ་དགོངས་ནས་གསུངས་
པའི་ཆོས་གཅིག་པུ་སྟེ། མཚུངས་པ་མེད་པ་དམ་ཚིག་ལྔའི་ངེས་དོན་གྱི་དེ་ཉིད་དོན་གསུང་བ་སྟེ། གསུང་བའི་གཙོ་བོ་ཀུན་མཁྱེན་ཐམས་ཅད་རིག། མགོན་ལ་ཕྱག་ན་རྡོ་རྗེས་གསོལ། །བ་བཏབ་བོ། །ཇི་ལྟར་བཏབ་ན། རྩ་རྒྱུད་ལས། དུས་གསུམ་པ་ཡི་སངས་རྒྱས་རྣམས། །
ཞེས་སོགས་ཀྱིས་སངས་རྒྱས་རྣམས་རྡོ་རྗེས་ཕྱེ་མར་བརླག་པར་གསུངས་པ་ལ་དེ་བཞིན་ཉིད་ཆོས་ཀྱི་སྐུའི་ངོ་བོ་ཉིད་དུ་དངོས་ཏེ་རོ་གཅིག་པའི། །དུས་གསུམ་དུ་བྱུང་བའི་སངས་རྒྱས་གང་ཡིན་པ། །ཆོས་སྐུ་གཅིག་པུ་སྟེ། གཞན་དང་མཚུངས་པ་མེད་པ་ལས་འཁྲུངས་
པ་རྣམས། །ཇི་ལྟར་ན་སྔགས་པ་མི་བསྐྱོད་པར་བསྒོམས་པའི་ཕྱག་གིས་རྡོ་རྗེས་ཕྱེ་མར་བརླག། པར་ནུས། གལ་ཏེ་དེ་ལྟར་ནུས་སུ་ཆུག་ཀྱང་སྐུ་དེ་ནི་ཕྱེ་མར་བརླགས་པར་གྱུར་པ་ལས། །ཇི་ལྟར་ན་ཡང་དག་པའི་སེམས་ཏེ། ཐུགས་ཀྱི་དངོས་གྲུབ་འགྲུབ་པར་འགྱུར་ཏེ། མི་

འགྱུར་རོ། །འདས་པ་ཡི་ནི་སྟོན་པ་དང༌། །ད་ལྟར་རྗེས་སུ་སྟོན་མཛད་དང༌། །སེམས་ཅན་རྣམས་ཀྱིས་མཉེས་པར་བྱ་དགོས་པ་མ་བྱོན་པའི་དུས་གསུམ་གྱི་སངས་རྒྱས་རྣམས། །སེམས་ཅན་ལ་རྫོགས་པའི་བྱང་ཆུབ་སྩོལ་བ་པོ་ཡིན་
པའི་ཕྱིར། །མི་བསྐྱོད་པར་བསྒོམས་པའི་གཟུགས་ཅན་གྱི་ཕྱག་མཚན་གྱི་རྡོ་རྗེ་ཡིས། །མགོན་པོ་སངས་རྒྱས་དེ་རྣམས་ཇི་ལྟར་གཞོམ་པར་རིགས། །དེས་མཚོན་པའི་དམ་ཚིག་ལྔའི་དེ་ཉིད་དྲང་ངེས་སྣ་ཚོགས་པའི་བརྗོད་བྱའི་དོན་དང་ལྡན་པའི་ཚིག། གི་ངེས་དོན། མ་
འོངས་པའི་གདུལ་བྱ་དེ་རྣམས་ཀྱིས་ནི་ཇི་ལྟར་རྟོགས། །ངེས་དོན་གང་ཞིག་ཤེས་པས་རྒྱལ་སྲས་རྣམས། །སངས་རྒྱས་ཀྱི་དགོངས་པའི་དོན་ལ་རྟོག་པ་སྟེ་ཐེ་ཚོམ་མེད་པར་འགྱུར་བ། །མ་འོངས་པའི་སྐྱེ་བོའི་དོན་དུ་ནི། །ངེས་དོན་དེ་ཉིད་བཅོམ་ལྡན་འདས་ཀྱིས་
བཤད་དུ་གསོལ་ཞེས་གསོལ་བ་བཏབ་བོ།། ༈ དེ་ནས་རྡོ་རྗེ་འཛིན་པ་ཕྱག་རྡོར་གྱིས། སྨྲ་བའི། །འགྲོ་ལ་ཕན་པའི་ཚིག་གསན་ནས། །དེའི་འོག་ཏུ་གཙོ་བོ་རྡོ་རྗེ་འཆང༌། རིགས་ཀུན་གྱི་ཁྱབ་བདག་གིས་ནི་དྲང་དོན་གྱི་དམ་ཚིག་གསུངས་པར་མ་ཟད་སླར་ཡང་ངེས་དོན་
གསུངས་པ་ནི། ལེགས་སོ་བུ་ཁྱོད་ཆེར་ལེགས་སོ་ཏེ། །ཀུན་ཏུ་བཟང་པོ་ཁྱོད་ལེགས་སོ། །དགོངས་པས་གསུངས་པའི་ངེས་དོན་བཤད་པའི་དོན་དུ་ནི། །ཁྱོད་ཀྱིས་ང་ལ་གང་དྲིས་པ། །གསུངས་པའི་དོན་ཇི་ལྟ་ཇི་ལྟ་བར། །དེ་ནི་ང་ཡིས་བཤད་པར་བྱ།། 
༈ རྩ་རྒྱུད་ལས། རྡོ་རྗེ་མི་བསྐྱོད་རབ་བསྒོམས་ནས། །ཞེས་པའི་༼ཞེས་ལེགས་སོ་གསུམ་གསུངས་པ་ནི། །དྲི་བ་དེ་ལ་ཤིན་ཏུ་དགྱེས་པར་སྟོན་པའོ། །༽མི་བསྐྱོད་པ་ནི་དེའི་ངེས་དོན་བཤད་པ་འདི་ན་རླུང་སེམས་ཙམ་ལས་སྤྲུལ་པའི་སྒྱུ་མའི་སྐུ་སྟེ། །དེ་ཡང་རྡོ་རྗེ་གསུམ་མི་ཕྱེད་

པ་ཡིན་པས་སྐུ་དེ་རྡོ་རྗེ་ཞེས་བྱ་བར་འགྱུར་རོ། །མི་བསྐྱོད་པ་དེ་ཡི་ལག་པ་ཞེས་པ་ནི་འོད་གསལ་དུ་འཇུག་པའི་སྟོང་པ་གསུམ་པ་མ་རིག་པ་ཉེར་ཐོབ་ཡིན། །ཏེ། འོད་གསལ་ལེན་པར་བྱེད་པས་ལག་པའོ། །ལག་པ་དེར་ནི་འཛིན་པའི་རྡོ་རྗེ་ནི་འོད་གསལ་བའོ། །འོད་གསལ་དེ་ལས་ཡེ་
ཤེས་ཀྱི་རང་བཞིན་གྱི་དག་པའི་སྐུར་གྱུར་དེ། །དེ་ཡང་འོད་ཟེར་སྣ་ལྔས་ཡང་དག་པར་འབར། །རྩ་རྒྱུད་ལས། དུས་གསུམ་པ་ཡི་སངས་རྒྱས་རྣམས། །ཕྱེ་མར་བྱ་བར་གསུངས་པའི། ཕུང་པོ་ལྔ་ལ་སོགས་པ་གང་བཤད་པ་རྣམས། སངས་རྒྱས་ནི་སངས་རྒྱས་ལྔ་དང་སྤྱན་མ་ལ་
སོགས་པར་ཏེ། །སྒྱུ་ལུས་རྡོ་རྗེ་གསུམ་གྱི་ངོ་བོར་སྐྱེས་པའོ། །རྩ་རྒྱུད་༼ཞེས་པ་ནི། རྩ་རྒྱུད་ལས། འོད་འཕྲོ་མང་པོ་ཞེས་པའི་རྐང་པ་གཉིས་ཀྱི་དོན་ནོ། །༽ལས་དུས་གསུམ་ཞེས། །པ་ནི། སྒྱུ་ལུས་ཀྱི་སྐུ་ཡི་རྡོ་རྗེས་རྩ་རྒྱུད་ལས་ཕྱེ་མར་རླག་ཅེས་གསུངས་པས། །༼
འདི་འོད་གསལ་དུ་གཞུག་རྒྱུ་ཡིན་པས་སྔར་བཤད་པའི་སྒྱུ་ལུས་ཀྱི་སྐབས་ཀྱི་ཕུང་སོགས་སོ། །༽ནི། ཐ་མལ་པ་ཡི་ཕུང་པོ་སོགས་བཤིག་པའོ། །སྲོག་གཅོད་ཀྱི་དམ་ཚིག་གི་ངེས་དོན་འདི་ནི་ཞེ་སྡང་གི་རིགས་ཡིད་དུ་འོང་བ། །མི་བསྐྱོད་པའི་ཡེ་ཤེས་རྡོ་རྗེའི་རིགས་ལས་
སྐྱེས། །པའི་རྫོགས་རིམ་གྱི་སྒྲུབ་པ་པོས་རྫོགས་རིམ་གྱི་ལམ་རྣམས་རྒྱུད་ལ་སྐྱེད་པའི་ཚུལ་ལོ། །རྩ་རྒྱུད་ལས། སྲོག་གཅོད་པའི་སེམས་ཅན་དེ་མི་༼འདི་འོད་གསལ་དུ་ཞུགས་པ་ལ་སྦྱར་རྒྱུ་མིན་གྱི་སྒྱུ་ལུས་ལ་བྱ་དགོས་ཏེ། རྟོགས་དཀའ་བར་ཡོད་པས་གཞན་དུ་ཤེས་པར་བྱའོ། །༽འཁྲུགས་པ་དེ་ཡི་
ཞིང་དུ་སྐྱེ་བར་གསུངས་པའི་དོན་ནི་སྔར་ལྟར་ལམ་བགྲོད་པས་མཆོག་གི་དངོས་གྲུབ་ཆེན་པོ་ཐོབ་པར་འགྱུར་བའོ།། ༈ སྲོག་གཅོད་ཀྱི་དམ་ཚིག་བཤད་པའི་རྗེས་དེ་ནས་དཔལ་ལྡན་བདེ་བ་ཆེན་པོ། །ཡེ་ཤེས་ཀྱི་སྐད་དོད་ཛྙཱ་ན་ལ། ཛྙཱ་ནི་རྟོགས་པ་དང༌། ན་ནི་དགག་ཚིག་ཡིན་པས་

སྣང་བ་གསུམ་གྱི་རྟོགས་པ་མེད་པ་འོད་གསལ་གྱི་ཡེ་ཤེས་ཀྱི་ཐར་པ་རབ་ཏུ་སྒྲུབ་པ་ལ་ཐུགས་རྗེ་ཞབས་ཀྱིས་བཤད་དོ་པོ། །རང་བཞིན་གྱི་དག་པ་དང་གོས་པ་མེད་པ་ནི་སྔར་བཤད་པ་བཞིན་ནོ། །བྱང་ཆུབ་ཀྱི་སྤྱོད་པ་གདུལ་བྱ་ལ་རབ་
ཏུ་སྒྲུབ་པས། །ཕྱག་ན་རྡོ་རྗེ་འོད་ཆེན་པོ། །གསང་བ་ཀུན་གྱི་གཙོ་བོ་ལ། །བོས་ནས་རྫོགས་པའི་སངས་རྒྱས་ཀྱི། །གོ་འཕང་སྒྲུབ་པར་བྱེད་པའི་རྣམ་སྣང་གི་དམ་ཚིག་དེ་ཉིད་གསུངས། །སོ། །རྩ་རྒྱུད་ལས། རིན་ཆེན་ཀུན་གྱི་སྦྱོར་བ་ཡིས། །ཞེས་གསུངས་པའི་རིན་ཆེན་ཀུན་ནི་འོད་
གསལ་ལོ། །ཆོས་ནི་སྒྱུ་ལུས་སོ། །སྦྱོར་བ་ནི་སྒྱུ་མ་འོད་གསལ་དུ་རབ་ཏུ་འཇུག་པའོ་ས། །རྩ་རྒྱུད་ལས་རྡོ་རྗེའི་གཟུགས་ནི་རབ་ཏུ་བརྟག། ཅེས་པ་ནི་འོད་གསལ་དུ་ཞུགས་པའི་འོག་ཏུ་ཟུང་འཇུག་གི་རྡོ་རྗེ་སེམས་དཔའི་སྐུ་འ་རྣམ་པར་བསྒོམས་པའོ་ཏེ། །ཟུང་འཇུག་གི་ལུས་ཏེ་སྐུ་
དེ་ཡིས་ནི་རྣམ་པ་ཀུན་ཏུ། །རྣམ་པར་སྨིན་པའི་ལུས་ཕྲོགས་པ་ནི། །རྫོགས་པའི་བྱང་ཆུབ་རབ་ཏུ་སྒྲུབ་པ། །འོ། དེ་ནི་རྩ་རྒྱུད་ལས་རྫས་ཏེ་ནོར་རྣམས་ཐམས་ཅད་ཕྲོགས་པའོ། །ཞེས་གསུངས་པའི་དོན་ནོ། །དེ་ལྟར་བྱས་པ་དེས་ནི་ཡིད་བཞིན་གྱི་ནོར་བུ་དང་མཉམ་པ་སྟེ་
འདྲ་བའི། །ནོར་གྱི་རྒྱ་མཚོས་རབ་ཏུ་འགེངས། །པ་སྟེ། རྩོལ་བར་བྱེད་པར་འགྱུར་རོ། །དམ་ཚིག་གི་ངེས་དོན་འདི་ནི་གཏི་མུག་རིགས་དག་གི་སྟེ། །རྣམ་སྣང་གི་རིགས་ཀྱི་རྫོགས་རིམ་པའི་དམ་ཚིག་གི་དེ་ཉིད་ངེས་དོན་གྱི་ལམ་རྣམས་རྒྱུད་ལ་སྐྱེད་ཚུལ་ཡིན་པར་བསྒྲགས་
སོ།། ༈ རྩ་རྒྱུད་ལས་དཔག་མེད་ཚེ་ནི་རབ་བསྒོམས་ཞེས་གསུངས་པའི། སྒྱུ་མའི་སྐུའོ། འདིས་ནི་རིགས་ལྷག་མ་བཞི་སྒོམ་པར་གསུངས་པ་རྣམས་ཀྱིས་ཀྱང་། སྒྱུ་ལུས་སྟོན་པར་ཤེས་དགོས་སོ། །༼རྩ་རྒྱུད་ལས། སངས་རྒྱས་རྣམས་ཀྱིས་ཐམས་ཅད་དགང༌། །

ཞེས་གསུངས་པའི་སངས་རྒྱས་ནི་སྒྱུ་མའི་སྐུ་དེར་ནི་ཡོད་པའི་ཕུང་པོ་ལ་སོགས་པའོ། །དགང༌། །བ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དོན་དམ་པའི་བདེན་པ་དང་ལྡན་པ་སྟེ། དབྱེར་མེད་དུ་ཞུགས་པའི། །ཕུང་པོ་ལ་སོགས་པ་རྣམས། འོད་གསལ་དེར་
གཞུག་པར་བྱ་བ་སྟེ། བྱེད་པའོ། །རྩ་རྒྱུད་ལས། དམ་ཚིག་བཞི་ཡི་སྦྱོར་བ་ཡིས། །ཞེས་པའི་དམ་ཚིག་བཞི་ནི་སྟོང་པ་བཞིའོ། །དེ་དང་རང་གི་སེམས་མཉམ་པར་ཏེ། དབྱེར་མེད་པར་སྦྱོར་བའི། །བྱང་ཆུབ་ཀྱི་ནི་ཚུལ་དེ་ཐབས་མཆོག་བྱའོ། །ཀུན་རྫོབ་སྒྱུ་མ་དང་
ནི་དོན་དམ་འོད་གསལ་དག། འདི་ནི་རྩ་རྒྱུད་ལས་གསུངས་པའི་དབང་པོ་གཉིས་ཡིན་ལ། །ཟུང་དུ་འཇུག་པར་གྲགས་པ་ཡི། །གཉིས་པོ་དེ་དག་ངོ་བོ་ཐ་དད་པ་གཉིས་སུ་མེད་པར་སྦྱོར་བ་ནི་དབང་པོ་གཉིས་པོ་དེའི་སྦྱོར་བ། །ར་གསུངས་པའོ། །ཟུང་འཇུག་དེ་ལ་
རྟག་ཏུ་མཉམ་པར་བཞག་པའི་སྦྱོར་བ་ཡིས། །གནས་པ་ནི། རྩ་རྒྱུད་ལས། བུད་མེད་དེ་དག་ཐམས་ཅད་ལ་ཉེ་བར་སྤྱད། །ཅེས་གསུངས་པའི་དོན་ནོ། །སྔར་བཤད་པའི་ངེས་དོན་འདི་ནི་སངས་རྒྱས་ཐམས་ཅད་ཀྱི། །འདོད་ཆགས་ཆེན་པོ་འོད་དཔག་མེད་ཀྱི་འི་
ཚུལ་ཏེ་རིགས་ཀྱི་རྫོགས་རིམ་གྱི་སྒྲུབ་པ་པོས་རྫོགས་རིམ་གྱི་ལམ་རྣམས་རྒྱུད་ལ་སྐྱེད་པའི་མཆོག་གོ། ༈ དེ་ནས་བཅོམ་ལྡན་འདས་རིགས་སྣ་ཚོགས་པ། །འི་བདག་ཉིད། རྡོ་རྗེ་མི་ཕྱེད་པ་གསུམ་རྒྱལ་བ་རྣམས་ཀྱི་བདག་པོ། རྡོ་རྗེ་འཆང་གི་དངོས་གྲུབ་རབ་ཏུ་
སྟོན་པས། །གསུང་ནི་འདི་སྐད་བཀའ་སྩལ་ཏོ། །རྣལ་འབྱོར་པ་གང་ཞིག་ཕྱི་དང་ནང་གི་བདག་ཉིད་དེ། ངོ་བོ་ཉིད་ཆེན་པོ། །འདི་དག་ཐམས་ཅད་རྫུན་པ་སྒྱུ་མ་ལྟ་བུར་བརྗོད། །པ་སྟེ། རིམ་ལྔར། སྒྱུ་མ་ལྟ་བུའི་ཏིང་ངེ་འཛིན་གྱིས། །ཐམས་ཅད་དེ་དང་འདྲ་བར་མཐོང༌། །

ཞེས་གསུངས་པ་ལྟར་རོ། །རང་དང་སེམས་ཅན་གཞན་ཐམས་ཅད་སྒྱུ་མའི་སྐུ་ལྟ་བུའི་ཏིང་ངེ་འཛིན་ལ་བསླབས་པས་རྣམ་རྟོག་གི་འཆིང་བ་ལས་གྲོལ་བའི་བྱང་ཆུབ། །ཐོབ་པར་བྱེད་པ་ནི་རྫུན་དུ་སྨྲ་བར་བྱ་བའི་ངེས་དོན་ནོ། དེ་འདྲ་བ་འདི་ནི་དོན་ཡོད་གྲུབ་
པའི་རིགས་ཀྱི་རྫོགས་རིམ་པས། རྫོགས་རིམ་གྱི་ལམ་རྣམས་རྒྱུད་ལ་སྐྱེད་པའི་ངེས་དོན་གྱི་དམ་ཚིག་གོ། ༈ དེ་ནས་མགོན་པོ་རྡོ་རྗེ་འཆང་རིན་ཆེན་དབང་། །སྟེ། རིན་འབྱུང་གི་ངོ་བོ། །མཉམ་པ་ཉིད་ཀྱི་ཡེ་ཤེས་ཀྱི་དེ་བཞིན་ཉིད་དེ། དེ་ཁོ་ན་སྟོན་པ། །དངོས་
གྲུབ་རྡོ་རྗེ་ལྟར། མི་མཐུན་ཕྱོགས་ཀྱིས་མི་ཕྱེད་པའི། །རབ་ཏུ་ཐོབ་པས། །དམ་ཚིག་སྟེ། རྡོ་རྗེ་འཆང་གི་གནས་ནི་བཀའ་སྩལ་པ། །ཕུང་པོ་ལ་སོགས་པ་རང་བཞིན་མེད་པར་སྟོན་པའི་ཚིག། མཉན་བྱ་མིན་པ་ནི་དངོས་པོ་ལ་མངོན་པར་ཞེན་པ་རྣམས་ཀྱི་
རྣར་མི་འོང་བ་གང་ཡིན་པ་ནི་རྩུབ་མོའི་ངག་གི་ངེས་དོན་ནོ་སོགས། །རྩུབ་ངག་སྨྲ་བ་དེའི་ངེས་དོན་ནི་བདེ་སྟོང་དབྱེར་མེད་ལ་རྣལ་འབྱོར་པས་བསླབས་ན། །༼ཞེས་བྱ་བ་འདི་ནི་རིན་འབྱུང་གི་རིགས་ཀྱི་རྫོགས་རིམ་པའི་ལམ་སྐྱེད་ཚུལ་ལོ། །༽མྱུར་དུ་བྱང་
ཆུབ་འཐོབ་པར་འགྱུར། །ཞེས་བྱ་བ་སྟེ། ངེས་པའི་དོན་ཏོ། །༼རྒྱུད་ལ་བསྐྱེད་བྱའི་ལམ་སྒྱུ་མ་དང་འོད་ཟུང་སོགས་ལ་མི་མཐུན་པ་མེད་ཀྱང་། དེ་རྒྱུད་ལ་སྐྱེད་པ་པོ་ལ་རིགས་ལྔའི་སྒྲུབ་པ་པོར་དབྱེར་ཡོད་པས་དེའི་དབང་དུ་མཛད་ནས་སོ་སོར་གསུངས་སོ། །ནམ་མཁའི་དབྱིངས་ཀྱི་
དབུས་སུ་གནས་པར་རིགས་སོ་སོའི་སྒྲུབ་པ་པོས་རྡོ་རྗེ་འཆང་ལྔ་བསྐྱེད་པར་གསུངས་པའི་ཕྱི་མ་སྒྱུ་ལུས་དང༌། ནམ་མཁའི་དབྱིངས་ཞེས་པ་རྣམས་འོད་གསལ་དུ་འཇུག་པ་ལ་སྔ་མ་རྣམས་འཆད་མོད་ཀྱང༌། འགྲེལ་པའི་དགོངས་པས་མི་བསྐྱོད་པ་སོགས་སྒོམ་པ་སྒྱུ་ལུས་ལ་བཞེད་

པས། དེ་རྣམས་ལུང་སྟོན་གྱིས་མ་བཤད་པའི་ལུགས་སུ་བྱའོ། །འགྲེལ་པར་དྲངས་པ་འདི་རྣམས་ད་ལྟ་འགྱུར་བའི་ལུང་སྟོན་དུ། ལ་ལ་ཚིག་མི་འདྲ་ཡང་དོན་མཐུན་པ་མང་པོ་སྣང་མོད་ཀྱང༌། འདིར་དྲངས་པའི་ཚིག་དོན་གང་ཡང་མེད་པ་རྣམས་ནི་དེའི་རྒྱ་དཔེ་མ་དག་པར་ཤེས་པར་བྱའོ།། ༈ རྡོ་རྗེ་
འཆང་ཆེན་པོའི་འཁོར་གྱི་ནང་ན་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས། བཤད་མ་ཐག་པའི་དམ་ཚིག་གི་ཁྱད་པར་སྲོག་གཅོད་སོགས་བྱ་བར་སྟོན་པའི་རྡོ་རྗེའི་ཚིག་རྣམས་ཀྱི། ངེས་པའི་དོན་མི་ཤེས་པའི་མ་འོངས་པའི་
སེམས་ཅན་པདྨ་ལྟ་བུ་ལ་སོགས་པ་དབང་པོ་དམན་པ་རྣམས་ལ་ཕན་པར་བྱ་བའི་ཕྱིར། ཇི་སྐད་ཞུས་པ་དེ་སྡུད་པར་བྱེད་པས་སྟོན་པར་འདོད་པས། དེ་ནས་ཞེས་	བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་དམ་ཚིག་ལྔ་བསྟན་པའི་འོག་ཏུའོ། །དེ་
བཞིན་གཤེགས་པ་ཐམས་ཅད་དང་མཉམ་པ་ཉིད་དུ་གྱུར་པས་ན་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གོ། གང་ཡིན་ཞེ་ན། རྡོ་རྗེ་དབལ་ཏེ་རྡོ་རྗེས་མཚན་པས་ན་ཕྱག་ན་རྡོ་རྗེའོ། །དེ་ལ་སོགས་པ་ནི་དེ་སྔོན་དུ་འགྲོ་བསྟེ། དང་པོར་བྱས་པའི་བྱང་ཆུབ་
སེམས་དཔའ་རྣམས་ཏེ། འཇིག་རྟེན་པ་དང་༼ཞེས་དམ་ཚིག་གི་སྐད་དོད་ས་མ་ཡ་ལ་ས་མ་ཏ་ཞེས་པ་མཉམ་པ་ཉིད་ལ་འཇུག་པས་འདི་ལྟར་བཤད་དོ། །༽འགལ་བའི་ཚིག་དང་ལྡན་པའི་ཏིང་ངེ་འཛིན་གྱི་ཁྱད་པར་སྟོན་པར་མཛད་པས་ངོ་མཚར་དུ་གྱུར་ཅིང་རྨད་དུ་གྱུར་
ནས་ཐོགས་པ་མེད་པར་སྨྲ་བའི་སྒྲའི་རྡོ་རྗེའི་ཚིག་འོག་ནས་བཤད་པ་འདི་སྨྲས་པར་གྱུར་པའོ། །བཅོམ་ལྡན་འདས་ཞེས་བྱ་བ་ལ་སོགས་པའི་དྲི་བ་ནི། འཁོར་དུ་གཏོགས་པའི་དེ་བཞིན་གཤེགས་པ་རྣམས་ལ་མ་ཤེས་པ་སྐད་དུ་བཅོས་མར་འདྲི་བས། བཅོམ་

ལྡན་འདས་ཉིད་ལ་ཇི་ལྟར་ཡོངས་སུ་ཞུས་པ་དེ་བསྟན་པར་བྱ་བའི་ཕྱིར་གསུངས་པ་ཡིན་ཏེ། བཅོམ་ལྡན་འདས་རྡོ་རྗེ་འཆང་ཆེན་པོ་ནི་དེ་བཞིན་གཤེགས་པ་ཐམས་ཅད་ཀྱི་བདག་པོ་ཁམས་གསུམ་ལས་འདས་པས། རྡོ་རྗེའི་ཚིག་འདི་
ཅིའི་སླད་དུ་གསུངས་ཞེས་བྱ་བར་སྦྱར་རོ། །ཁམས་ནི་དྷཱ་ཏུ་ལ་དྷཱ་ར་ཎ་འཛིན་པ་སྟེ། རང་གི་མཚན་ཉིད་འཛིན་པ་སྟེ། རབ་ཏུ་རྣམ་པར་འབྱེད་པའི་མཚན་ཉིད་ཅན་གྱི་ཤེས་རབ་བོ། །དེ་ལའང་ཤེས་རབ་རབ་དང་འབྲིང་དང་ཐ་མའི་དབྱེ་བས་རྣམ་པ་གསུམ་མོ། །ཁམས་
གསུམ་པ་སྟེ་ལས་འི་ཁྱད་པར་གྱིས་འདས་ཤིང་རྒལ་ལ། རྗེས་སུ་སྟེ། སླར་ཡང་དེར་མི་འགྲོ་བས་ན་ཁམས་གསུམ་ལས་འདས་པའོ། །དེ་ཉིད་ཀྱིས་ནི་འཇིག་རྟེན་གྱི་ཁམས་ཐམས་ཅད་ལས་འདས་པ་སྟེ། འཇིག་རྟེན་གྱི་ཁམས་ཐམས་ཅད་ཀྱི་ཤེས་རབ་
རབ་འབྲིང་ལ་སོགས་པའི་དབྱེ་བས་གནས་པ་དེ་ལས་འདས་སོ། །དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་ཐམས་ཅད་ཀྱི་འཁོར་གྱི་ནང་དུ་མེས་བསིལ་བ་བྱེད་ཅེས་པ་བཞིན་དུ་རྨད་དུ་གྱུར་པ་སྟེ། ངག་གང་སྔོན་ཆད་མ་བྱུང་ལ་མི་སྲིད་པས་ན་
ཡང་དག་པ་མ་ཡིན་པ་སྟེ། དེ་སྟོན་པའི་ཚིག་ནི་ཡང་དག་པ་མ་ཡིན་པའི་ཚིག་གོ། དེ་ཉིད་ནི་རབ་ཏུ་འཇུག་པར་བྱ་བ་ཡིན་པས་ན་ལམ་མོ། །མི་ཕྱེད་པས་ན་རྡོ་རྗེའོ། །དེ་བཞིན་གཤེགས་པ་ཐམས་ཅད་ཀྱི་གསུང་གི་རྗེས་སུ་འགྲོ་བ་ཡིན་པས་ན་གཟུང་བར་བྱ་བ་
ཡིན་པའི་ཕྱིར་དེ་ཉིད་ནི་ཚིག་སྟེ། དེ་ལྟ་བུའི་ཡང་དག་པ་མ་ཡིན་པའི་ཚིག་གི་ལམ་རྡོ་རྗེའི་ཚིག་དེ་ཅིའི་སླད་དུ་གསུང་ཞེས་ཞུས་པ་སྟེ། སྔོན་བྱུང་ལ་སངས་རྒྱས་དང་བྱང་སེམས་ཀྱི་འཁོར་གཉིས་དང༌། རྗེས་འཇུག་ལ་ཚོགས་དང་སློབ་མའི་འཁོར་གཉིས་ཀྱི་ནང་དུ་འགྱོད་པ་

བསྐྱེད་པ་བཅོམ་ལྡན་འདས་ཀྱིས་ཅིའི་སླད་དུ་གསུང་སྟེ་མ་གསུང་ཞིག་ཅེས་བྱ་བའི་བར་དུའོ།། ༈ བཤད་མ་ཐག་པའི་བྱང་ཆུབ་སེམས་དཔའ་རྣམས་ཀྱིས་སྨྲས་པ་གསན་ནས། བཅོམ་ལྡན་འདས་ཀྱི་འཁོར་དུ་འདུས་པའི་དེ་
བཞིན་གཤེགས་པ་རྣམས་ཀྱིས། བཅོམ་ལྡན་འདས་ཀྱི་དགོངས་པ་མངོན་པར་མ་རྟོགས་པ་ནི་མ་རྟོགས་པ་ལྟར་བཅོས་པའོ་ར་གཟིགས་ནས། ཇི་ལྟ་བ་བཞིན་དུ་ལན་བཏབ་པ་སྡུད་པར་བྱེད་པས་དེ་བསྟན་པའི་གནས་རྣམ་པར་བཞག་པའི་ཕྱིར། དེ་ནས་
ཞེས་བྱ་བ་ལ་སོགས་པ་སྨོས་ཏེ། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ་ཞེས་བྱ་བར་སྦྱར་རོ། །བརྗོད་ཀྱིས་མི་ལང་བའི་ཞེས་བྱ་བ་ལ་སོགས་པའི་དོན་ནི་ལེའུ་དང་པོར་བཤད་ཟིན་ཏོ། །རིགས་ཀྱི་བུ་ཞེས་བྱ་བ་ལ་སོགས་པ་འདི་ནི་ལན་ཏེ། རིགས་
ཀྱི་བུ་ཞེས་བྱ་བ་ནི་བོད་པ་སྟེ། རིགས་ནི་རྡོ་རྗེའི་རིགས་ལ་སོགས་པའི་རིགས་རྣམས་ཡིན་ལ། བྱང་ཆུབ་སེམས་དཔའ་དེ་རྣམས་རིགས་དེ་རྣམས་ལས་སྐྱེས་པས་ན་རིགས་ཀྱི་བུའོ། །སྲོག་གཅོད་སོགས་ཀྱི་དམ་ཚིག་ལ་ཐེ་ཚོམ་སྐྱེས་པའི་སྒོ་ནས་ངན་ཞིང་དམན་པའི་
འདུ་ཤེས་ནི་དམན་པའི་འདུ་ཤེས་སོ། །འཇིག་རྟེན་གྱིས་སྨད་པའི་འདུ་ཤེས་ནི་སྨད་པའི་འདུ་ཤེས་ཏེ་བཤད་མ་ཐག་པ་དེ་ལྟ་བུའི་འདུ་ཤེས་གཉི་ག་ཡང་མ་སྐྱེད་ཅིག་ཅེས་པ་སྟེ་མ་བྱེད་ཅིག་ཅེས་བཀག་པའོ། །དམན་པའི་འདུ་ཤེས་སྐྱེད་པའི་ཉེས་པ་བསྟན་པར་
བྱ་བའི་ཕྱིར། དེ་ཅིའི་ཕྱིར་ཞེ་ན། ཞེས་བྱ་བ་ལ་སོགས་པ་གསུངས་སོ། །རྒྱུ་གང་གིས་ན་དེ་ལྟར་མི་བྱ་ཞེ་ན། རིགས་ཀྱི་བུ་ཞེས་བྱ་བ་ལ་སོགས་པ་གསུངས་ཏེ། འདི་ལྟ་སྟེ། སྔགས་ཀྱི་སྤྱོད་པ་ནི་སྤྱོད་པའི་མཆོག་གོ་ཞེས་བྱ་བ་ནི། ཉན་ཐོས་ལ་སོགས་པའི་

སྤྱོད་པ་ལ་ལྟོས་ན་བྱང་ཆུབ་སེམས་དཔའི་སྤྱོད་པ་གང་ཡིན་པ་དེ་ནི་སྤྱོད་པའི་མཆོག་སྟེ། བྱང་ཆུབ་སེམས་དཔའི་སྤྱོད་པ་གང་ཡིན་པ་དེ་ལ་ནི། སྲོག་གཅོད་པ་སོགས་བྱའོ་ཞེས་པ་ལྟ་བུ་འཇིག་རྟེན་དང་འགལ་བའམ། སྲོག་གཅོད་སོགས་སྤང་
ངོ་ཞེས་པ་ལྟ་བུ་འཇིག་རྟེན་དང་མི་འགལ་བ་ཡང་རུང་། རྣམ་པ་གང་དང་གང་གིས་སེམས་ཅན་གྱི་དོན་རྫོགས་པར་འགྱུར་བའི་རྣམ་པ་དེ་དང་དེས་སྔགས་པ་རྣམས་ཅི་ནུས་པར་རབ་ཏུ་འཇུག་པ་ནི་བྱང་ཆུབ་སེམས་དཔའི་སྤྱོད་པའོ། །འདི་ལྟ་སྟེ། སྔགས་ཀྱི་
སྤྱོད་པ་ནི་དེ་བཞིན་གཤེགས་པའི་སྤྱོད་པའོ་ཞེས་བྱ་བ་ནི། སློབ་དཔོན་གང་དག་ལས་ལུང་བླངས་ཏེ་དེ་ཁོ་ན་ཉིད་ཟློས་ཤིང་འདོན་པས་ན་སྔགས་ཏེ། ༼དེའི་ཕྱིར་སྲོག་གཅོད་པ་སོགས་ལ་འཇུག་པས་ཀྱང་སེམས་ཅན་ཀྱི་དོན་ཆེན་པོ་བྱེད་པས་སྨད་ན་སྡིག་གསོག་པར་འགྱུར་རོ། །
༽རིན་པོ་ཆེ་ལྟ་བུའི་གང་ཟག་གོ། དེ་རྣམས་ཀྱི་སྤྱོད་པ་ནི་རྫོགས་པའི་གོ་རིམ་རྟོགས་པ་སྟེ། ཐོབ་ནས། གང་མཉམ་པར་མ་བཞག་པ་རྗེས་ཐོབ་ཀྱི་འི་སྦྱོར་བས་འཇིག་རྟེན་དང་འགལ་བ་ལ་སྤྱོད་པ་དེ་ཉིད་ནི་དེ་བཞིན་གཤེགས་པའི་སྤྱོད་པ་སྟེ། 
འདོད་ཆགས་ལ་སོགས་པའི་སྤྱོད་པ་ལ་སྤྱད་པས་ཚེ་འདི་ཉིད་ལ་རང་གི་ངོ་བོ་ཉིད་རགས་པའི་ལུས་ཡོངས་སུ་བརྗེས་ནས་ཡེ་ཤེས་ཀྱི་སྐུ་ཐོབ་པར་བྱེད་བ་ཡིན་པས་སོ།། ༈ དེ་ལྟར་སྤྱོད་པ་གཉིས་ཀྱི་དོན་མདོ་ཙམ་དུ་བསྟན་པ་བཤད་ནས། བདེན་པ་གཉིས་ཀྱི་
རྣམ་པར་དབྱེ་བས་སྤྱོད་པ་དེ་མཆོག་ཡིན་པར་སྒྲུབ་པ་བསྟན་པའི་ཕྱིར། རིགས་ཀྱི་བུ་འདི་ལྟ་སྟེ། ཞེས་བྱ་བ་ལ་སོགས་པ་གསུངས་ཏེ། འདི་ལྟ་སྟེ་༼འདི་ལྟ་སྟེ་ཞེས་བྱ་བའི་ཚིག་ཕྲད་ཀྱི་ཚོགས་ནི་དཔེར་ན་ཞེས་བྱ་བའི་ཚིག་ལ་འཇུག་གོ། ཞེས་པ་ལྟར་བྱའོ། །དེའི་དོན་ནི་

འདི་ལྟ་སྟེ་ཞེས་མི་གསལ་བར་བཤད་པ་ནི། དཔེར་ན་ཞེས་པས་དོན་བྱེ་བྲག་པ་ལ་གསལ་བར་འཆད་པའི་དོན་ནོ། །༽ཞེས་བྱ་བ་ནི་ཚིག་གི་ཕྲད་ཀུན་འབྱུང་བ་སྟེ། དཔེར་ན་ཞེས་བྱ་བ་ནི་དོན་ལ་རབ་ཏུ་འཇུག་གོ། ནམ་མཁའ་ནི་དོན་དམ་པའི་བདེན་པ་ཆོས་རྣམས་རང་གི་མཚན་ཉིད་ཀྱིས་གྲུབ་
པས་སྟོང་པའི་སྟོང་པའོ། །ཆོས་ཐམས་ཅད་ཀྱི་རྗེས་སུ་སོང་བ་ནི་རྟེན་ཅིང་འབྲེལ་བར་འབྱུང་བའི་ཆོས་ཐམས་ཅད་ལ་རྗེས་སུ་སོང་ཞིང་ཁྱབ་པའོ། །ཆོས་ཐམས་ཅད་ཅེས་པ་ནི་ཕུང་པོ་དང་ཁམས་དང་སྐྱེ་མཆེད་རྣམས་ཏེ། ཆོས་དེ་རྣམས་ཀྱང་ནམ་མཁའི་ཁོངས་སུ་འ་
གཏོགས་པ་ནི་ཆོས་ཅན་དང༌། དེའི་ཆོས་ཉིད་དག་ནི་ངོ་བོ་དབྱེར་མི་ཕྱེད་པ་ཡིན་པའི་ཕྱིར་རོ། །འདོད་པའི་ཁམས་ན་མི་གནས་ཞེས་བྱ་བ་ལ་སོགས་པས་ནི་དོན་འདི་ཉིད་རྣམ་པར་འགྲེལ་ཏེ། གཟུགས་ལ་སོགས་པ་རྣམས་འདོད་ཅིང་འཚོལ་བས་ན་འདོད་པ་སྟེ། རྒྱལ་ཆེན་
རིས་བཞི་ལ་སོགས་པ་འདོད་པའི་ལྷ་རྣམས་སོ། །དེ་རྣམས་འཛིན་པས་ན་ཁམས་ཏེ་གནས་སོ། །དེ་རྣམས་ཀྱི་ཕུང་པོ་ལ་སོགས་པ་དེར་ཡང་མི་གནས་ཏེ། འདོད་པའི་ཁམས་ཀྱང་དོན་དམ་པའི་བདེན་པར་གཏོགས་པའི་ཕྱིར་རོ། །སྲིད་པ་གང་ན་གཟུགས་ཙམ་ལ་
ཆགས་པ་དེ་ནི། གཟུགས་ཀྱི་ཁམས་སོ། །༼ཙམ་གྱི་སྒྲས་ནི་འདོད་ཡོན་ལ་ཆགས་པ་གཅོད་དོ། །༽སྲིད་པ་གང་ན་གཟུགས་ཀྱི་འདོད་ཆགས་དང་བྲལ་བས་ན་རྣམ་པར་ཤེས་པ་ཙམ་དུ་༼ཙམ་གྱི་སྒྲས་ནི་ཕྱི་དོན་རྣམ་ཤེས་ལས་ངོ་བོ་ཐ་དད་པ་གཅོད་ཀྱི། རྣམ་ཤེས་
ཀྱི་བཞོན་པའི་རླུང་མི་གཅོད་དེ། དེ་གཉིས་དེར་ངོ་བོ་གཅིག་པའི་ཕྱིར་རོ། །༽གནས་པ་དེ་ནི་གཟུགས་མེད་པའི་ཁམས་ཏེ་དེ་དག་ན་ཡང༌། ཕུང་པོ་ལ་སོགས་པའི་ཆོས་རྣམས་མི་གནས་སོ། །༼ཞེས་པ་ནི་དོན་དམ་ལས་ངོ་བོ་ཐ་དད་པའི་ཚུལ་གྱིས་མི་གནས་པའོ། །༽འབྱུང་བ་ཆེན་པོ་

བཞི་ལ་ཡང་མི་གནས་སོ་ཞེས་བྱ་བ་ནི། རླུང་གི་དཀྱིལ་འཁོར་ལ་སོགས་པའི་རིམ་གྱིས་གནས་པའི་དཀྱིལ་འཁོར་བཞི་གང་ཡིན་པ་རྒྱུ་བ་དང་མི་རྒྱུ་བའི་གཞིར་གྱུར་པ་དེ་ནི་འབྱུང་བ་ཆེན་པོ་བཞིའོ། །དེ་ལ་ཡང་མི་གནས་ཏེ་ཕུང་པོ་ལ་
སོགས་པ་ཐམས་ཅད་ཀྱང་འོད་གསལ་བ་དོན་དམ་པའི་བདེན་པ་དང༌། ངོ་བོ་ཉིད་གཅིག་ཡིན་པའི་ཕྱིར་རོ། །༼སྣོད་གཞན་གྱི་གཞིར་གྱུར་པའི་དཀྱིལ་འཁོར་ལ་མེའི་དཀྱིལ་འཁོར་ལོགས་པ་མེད་ཀྱང༌། རྣམ་གཞག་རིམ་པར་མེའི་རྡུལ་ཕྲ་རབ་རྣམས་དཀྱིལ་འཁོར་གསུམ་གྱི་ཁྲོད་ན་
གནས་པར་བཤད་པ་བཞིན་ནོ། །༽ཆོས་ཐམས་ཅད་ནི་ཕུང་པོ་ལ་སོགས་པའོ། །དེ་ལྟར་ཞེས་པ་ནི་གཞིའི་འོད་གསལ་ལས། ངོ་བོ་ཐ་དད་དུ་མེད་པའི་རྣམ་པ་འདི་ཉིད་ཀྱིས་སོ། །རྗེས་སུ་རིག་པར་བྱའོ་ཞེས་བྱ་བ་ནི་ཤེས་པར་བྱའོ། །དེ་བཞིན་གཤེགས་པ་རྣམས་
ཀྱིས་དོན་གྱི་དབང་འདི་ལྟ་བུ་མཁྱེན་ཅིང་ཞེས་བྱ་བ་ནི། དེ་བཞིན་གཤེགས་པ་རྣམས་ནི་བཤད་མ་ཐག་པའི་རྟེན་ཅིང་འབྲེལ་བར་འབྱུང་བའི་དོན་འདི་ལྟ་བུ་སྟེ། དེ་རྣམས་ཀྱི་དབང་ནི་དོན་དམ་པའི་བདེན་པ་ཆོས་གཞན་གྱི་རྒྱུ་དང༌། རང་གི་རྒྱུ་ལས་
ཀྱང་རང་དབང་དུ་མ་གྲུབ་པ་ཉིད་དེ་ལྟ་བུ་མཁྱེན་ཅིང་ཐུགས་སུ་ཆུད་ནས། སེམས་ཅན་རྣམས་ཀྱི་དམན་པ་ལ་སོགས་པའི་དབྱེ་བས་གནས་པའི་བསམ་པ་སྟེ། ལྷག་པར་མོས་པ་མཁྱེན་ཅིང་ཡོངས་སུ་ཕྱེ་ནས་ཆོས་ཏེ་གསུང་དུ་བརྟགས་པའི་མཚན་
ཉིད་ཅན་སེམས་ཅན་རྣམས་༼ཅེས་པས་རྟེན་འབྲེལ་གྱི་དོན་སྟོང་ཉིད་ཀྱི་དོན་དུ་བསྟན་ནོ། །༽ལ་འཆད་པར་མཛད་ཅིང་རབ་ཏུ་སྟོན་པར་མཛད་དེ། ཡིད་བཞིན་གྱི་ནོར་བུ་དང་བུམ་པ་བཟང་པོ་དང་འདྲ་བར་འབད་པ་མི་མངའ་བས། སེམས་ཅན་རྣམས་ཀྱི་

བསམ་པ་དང་རྗེས་སུ་མཐུན་པར་ཆོས་སྟོན་པར་མཛད་པས། འདིར་ཇི་ལྟ་བ་བཞིན་དུ་སྟོན་པ་འབྱུང་བར་འགྱུར་རོ། །དེ་ལྟར་རྣམ་པ་འདི་ཉིད་ཀྱིས་ནམ་མཁའི་ཚིག་ངེས་པར་བརྗོད་པ་སྟེ། ནམ་མཁའ་དང་མཉམ་པ་སྟེ། འདྲ་བའི་སྟོང་ཉིད་ཀྱི་དོན་སྟོན་པའི་ངེས་པའི་ཚིག་ནི་
ནམ་མཁའི་ཚིག་ངེས་པར་བརྗོད་པ་སྟེ། ངེས་པའི་ཚིག་དེས་ནམ་མཁའ་དེ་དང་མཉམ་པ་དེ་འདྲ་བར་དེ་བཞིན་གཤེགས་པའི་དམ་ཚིག་ཅེས་པ་བཤད་མ་ཐག་པ་དེ་དག་ཀྱང་སྟོང་པ་ཉིད་ཀྱི་ངོ་བོར་རྗེས་སུ་རིག་པར་བྱའོ།། ༈ དེ་ལྟར་ཆོས་ཐམས་ཅད་ཀྱི་དོན་དམ་
པའི་བདེན་པར་ཞུགས་པས་རྣམ་པར་དག་པ་བསྟན་ནས། ཐེག་པ་གཞན་ཕ་རོལ་ཏུ་ཕྱིན་པའི་ཐེག་པ་དང་ཐུན་མོང་དུ་མ་གྱུར་༼འདིས་ནི་སྔགས་ཀྱི་སྤྱོད་པ་སྤྱད་པས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པ་མེད་པའི་འོད་གསལ་བ་དེར་འཇུག་པར་འགྱུར་བས་ན། སྤྱོད་པ་དེ་མཆོག་ཏུ་བསྒྲུབས་སོ། །
༽པའི་སྒྱུ་ལུས་རྡོ་རྗེའི་སྐུ་སྐྱེད་པའི་ཐབས་ཀྱི་བྱེ་བྲག་བསྟན་པར་བྱ་བའི་ཕྱིར། །རིགས་ཀྱི་བུ་འདི་ལྟ་སྟེ་ཞེས་བྱ་བ་ལ་སོགས་པ་གསུངས་ཏེ། གཙུབ་ཤིང་ནི་འདིས་གཙུབས་པས་མེ་བསྐྱེད་པས་ན་གཙུབ་ཤིང་སྟེ་སྟེང་གི་ཤིང་བུའོ། །གཙུབ་སྟན་ནི་གཞི་སྟེ་མེ་
གཙུབ་པའི་རྟེན་དུ་གྱུར་པའི་ཤིང་བུའོ། །མིའི་ལག་པ་ནི་བསྐྱོད་པའི་ཚེ་གཙུབ་པར་བྱེད་པ་སྟེ། གསུམ་པོ་དེ་དག་གི་རྐྱེན་ལ་བརྟེན་ཅིང་འབད་པས་དྲོ་བ་འབྱུང་ངོ༌། །དེའི་འོག་ཏུ་དུ་བ་རབ་ཏུ་འབྱུང་ངོ༌། །དུ་བ་འབྱུང་བའི་འོག་ཏུ་མེ་འབྱུང་ཞིང་འོད་དང་ལྡན་པའི་རྣམ་པར་
འབར་བར་གྱུར་ནས་འདུས་ཏེ་འབྱུང་བར་འགྱུར་རོ། །མེ་དེ་ཡང་ཞེས་བྱ་བ་ནི་དྲོ་བ་དང་དུ་བ་དང་མེ་སྟེ་གསུམ་པོ་དེ་དག་ནི་དེ་ཁོ་ན་ཉིད་ལ་དཔྱོད་པའི་རིགས་པས་དཔྱད་པ་ན། རིགས་ངོ་དེར་གཙུབ་ཤིང་ལ་ཡང་མི་གནས། གཙུབ་སྟན་ལ་ཡང་མི་གནས། མིའི་ལག་པའི་

བསྐྱོད་པ་ལ་ཡང་མི་གནས་སོ། །དེ་ལྟ་བུར་ཞེས་བྱ་བ་ནི་ཇི་ལྟར་གཙུབ་ཤིང་ལ་སོགས་པ་རྣམས་ལ་དཔྱད་པ་ན། དྲོ་བ་ལ་སོགས་པ་གསུམ་པོ་སོ་སོར་འབྱུང་བ་དམིགས་སུ་མེད་དོ། །རིགས་ངོར་མེད་པ་དེ་ལྟ་མོད་ཀྱི་སྟེ། དེ་ལྟ་ནའང་
རྒྱུ་རྐྱེན་ཚོགས་པ་ལས་དྲོ་བ་ལ་སོགས་པ་དེ་དག་ཉིད་གོང་ནས་གོང་དུ་སྐྱེ་བར་འགྱུར་རོ། །དེ་བཞིན་དུ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དམ་ཚིག་རྗེས་སུ་རིག་པར་བྱ་སྟེ། དེ་བཞིན་གཤེགས་པ་ཐམས་ཅད་ཀྱི་གནས་སུ་གྱུར་པ་ཡིན་པའི་ཕྱིར་ན་རོ། །
དེ་ལ་དེ་བཞིན་གཤེགས་པ་ཐམས་ཅད་ནི་ཐམས་ཅད་སྟོང་པ་ཉིད་༼སྔགས་ཀྱི་སྤྱོད་པ་སྤྱད་པས་སྟོང་པ་བཞིའི་ཡེ་ཤེས་སྤྱད་པ་ཡང་ཤེས་པར་བྱའོ། །༽འོད་གསལ་གྱི་ཡེ་ཤེས་སོ་དོ། །རྡོ་རྗེ་ནི་ཆེན་པོ་སྟོང་པ་ཉིད་དོ། །དམ་ཚིག་ནི་ཤིན་ཏུ་སྟོང་པ་ཉིད་དོ། །རྗེས་སུ་
རིག་པར་བྱའོ་ཞེས་པ་ནི་སྟོང་པ་ཉིད་དེ་གསུམ་པོ་དེ་དག་གི་རྗེས་ཏེ། ཕྱི་ནས་རིག་ཅིང་ཤེས་པར་བྱ་བ་ཡིན་པས་ན་སྟོང་པ་ཞེས་བྱ་བ་སྟེ། དེ་བཞིན་གཤེགས་པ་ཐམས་ཅད་ལ་སོགས་པ་ནི་དེ་ལྟར་རིག་པར་བྱའོ། །འགྲོ་བ་དང་འོང་བ་ལ་སོགས་པ་ཞེས་བྱ་བ་ལ་
སོགས་པ་ལ། འགྲོ་བ་ཞེས་བྱ་བ་ནི་སྟོང་པ་སྟེ། སྣང་མཆེད་ཐོབ་གསུམ་གྱི་རིམ་གྱིས་འོད་གསལ་དོན་དམ་པའི་བདེན་པར་ལུགས་མཐུན་དུ་འགྲོ་བའོ། །འོད་གསལ་དེ་ལས་ཆེན་པོ་སྟོང་པ་ཉིད་དང་ཤིན་ཏུ་སྟོང་པ་ཉིད་དང་སྟོང་པ་ཉིད་ཐོབ་པ་ནི་ལུགས་བཟློག་ཏུ་འོང་
བའོ། །སོགས་པ་ཞེས་བྱ་བའི་སྒྲ་ནི་སྟོང་པ་བཞི་ལ་ལུགས་མཐུན་དུ་འགྲོ་བ་དང༌། ལུགས་མི་མཐུན་དུ་འོང་བ་མེད་པ་ཡོངས་སུ་གཟུང་སྟེ། དེ་ཡང་སྤངས་རྟོགས་ཡོངས་སུ་རྫོགས་པ་སངས་རྒྱས་ཀྱི་ས་ལ་ནི་འཇུག་པ་དང་ལྡང་བ་མེད་པ་སྟེ། སངས་རྒྱས་རྣམས་ནི་འཁོར་བ་ཇི་

སྲིད་བར་འོད་གསལ་ལས་མི་བཞེངས་པའི་ཕྱིར་རོ་འོ། །༼སྔར་དོན་དམ་བཤད་པའི་སྐབས་སུ་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པ་མེད་པའི་དོན་དམ་དང༌། ཆོས་རྣམས་ངོ་བོ་དབྱེར་མེད་དུ་བཤད་པ་ན། དེ་ལྟ་ཡིན་ན་སྔགས་ཀྱི་སྤྱོད་པ་སྤྱད་པ་ལས། སྟོང་པ་བཞིའི་ཡེ་ཤེས་སྐྱེ་བའི་རྒྱུ་འབྲས་ཀྱི་རིམ་
པ་མི་འཐད་དོ་སྙམ་པ་ལ། གཙུབ་ཤིང་ལ་སོགས་པ་དཔེར་བྱས་ནས། རིགས་ཤེས་ཀྱི་ངོར་རྒྱུ་འབྲས་མི་འགྲུབ་ཀྱང༌། ཐ་སྙད་པའི་ཚད་མའི་ངོར་འཇོག་པ་མི་འགལ་བར་བསྟན་ལ། དེ་ལྟར་ན་སྔགས་ཀྱི་སྤྱོད་པ་སྤྱད་པ་ལས་སྟོང་པ་བཞི་སྐྱེད་པ་ནི། རྡོ་རྗེའི་སྐུ་འགྲུབ་པའི་ཆེད་དུ་ཡིན་པས། སྔགས་ཀྱི་
སྤྱོད་པ་མཆོག་ཏུ་གྲུབ། །ཅེས་པའི་དོན་ནོ།། ༈ དེ་ལྟར་མཆོག་ཏུ་ཟབ་པའི་ཆོས་ཉིད་ཐོས་ཤིང་བཟུང་བས། འདིར་དགའ་བའི་ཡིད་ཀྱི་ཡིད་དང་རྗེས་སུ་མཐུན་པའི་ཆེད་དུ་བརྗོད་པ་ཆེད་དུ་བརྗོད་པ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་
ཏེ། དེ་ནས་སྐད་ཅིག་དེ་ཉིད་ལ་སྣང་བ་གསུམ་སྐྱེས་པས་ངོ་མཚར་དུ་གྱུར་པ་ཐོབ་པ་དང༌། དེ་ནས་ཆོས་ཉིད་འོད་གསལ་རྟོགས་པས་རྨད་དུ་གྱུར་པས་མིག་གདངས་ཤིང་ཐབས་ཀྱི་ཡེ་ཤེས་ཀྱི་སྐུ་སྐྱེས་པར་གྱུར་ནས། འོག་ནས་བཤད་པའི་སོ་སོ་རང་གིས་
རིག་པའི་ཆོས་ཉིད་སྟོན་པའི་ངོ་བོ་ཉིད་ཀྱི་ཚིག་འདི་སྐད་ཅེས་སྨྲས་པར་གྱུར་ཏོ། །རྨད་བྱུང་ཞེས་བྱ་བ་ལ་སོགས་པ་ལ། འདིར་རྨད་བྱུང་ཆེན་པོའི་ཆོས་རྣམས་ནི་དོན་དམ་པའི་བདེན་པའོ། །དོན་དམ་དེས་ཐམས་ཅད་དུ་ཁྱབ་པས་ན་དེ་ཉིད་ནི་ནམ་མཁའ་དང་
མཚུངསཔའོ། །ངེས་པའི་དོན་གྱི་ལུང་དང་བྲལ་བའི་རྟོག་གེ་པ་རྣམས་ཀྱིས་རྣམ་པར་བརྟག་པར་མི་ནུས་པས་རྣམ་པར་མི་རྟོག་པའོ། །ཀུན་རྫོབ་ཀྱི་བདེན་པ་སྒྱུ་ལུས་དེར་ཡོངས་སུ་དག་པས་ན་དག་པའོ། །དོན་དམ་པའི་བདེན་པ་དེ་ལ་ཡང་དག་པར་སྒྲིབ་ཅིང་ཀུན་

ནས་འགེབས་ལ། འདི་ཟུང་འཇུག་གི་སྐུ་ཡིན་པས་ས་ཐོབ་པའི་མིག་གི་དབང་པོའི་ཡུལ་དུ་གྱུར་པས་ན་ཀུན་རྫོབ་ཏེ་རྡོ་རྗེ་འཆང་བའི་སྐུའོ། །འང་ཞེས་བྱ་བའི་སྒྲ་ནི་ཡང་ཞེས་བྱ་བའི་དོན་ཏེ། དོན་དམ་པའི་བདེན་པ་མངོན་པར་རྟོགས་༼
ཞེས་པ་ནི་དོན་དམ་བདེན་པ་མངོན་སུམ་དུ་རྟོགས་པའི་ཇི་ལྟ་བའི་ཡེ་ཤེས་ཀྱི་ངོར་སྐུའི་སྣང་བ་འདི་ཡང་ནུབ་དགོས་པའོ། །༼ཡང་གི་སྒྲ་ནི་སླར་ཞེས་པའི་དོན་ནོ། །ཞེས་འབྱུང་བ་ལྟར་ཏེ། དེའི་དོན་ནི་དོན་དམ་པའི་བདེན་པ་མངོན་སུམ་དུ་རྟོགས་པ་ན་སྒྱུ་མའི་སྐུ་སྟོང་པར་སྟེ། དག་པར་གྱུར་ནས། སླར་ཡང་ཟུང་འཇུག་
གི་སྐུར་སྣང་བར་གྱུར་པའོ་ཞེས་པའོ། །༽པས་སྟོང་པར་གྱུར་ནས། ཡང་སྣང་བར་གྱུར་པའོ་ཞེས་གང་བཤད་པ་དེ་ནི་ངོ་མཚར་ཆེའོ་ཞེས་བྱ་བའི་བར་དུའོ།། ༈ དོན་དམ་པ་ནི་འོད་གསལ་གྱི་ཡེ་ཤེས་སོབའོ། །དེས་དག་པར་བྱས་པས་ན་དོན་དམ་
པའི་དག་པ་སྟེ། དོན་དམ་པའི་དག་པ་ཡང་ཡིན་ལ་དེ་ཁོ་ན་ཉིད་ཀྱི་དོན་ཀྱང་ཡིན་པས་ན་རྡོ་རྗེ་འཆང་སྟེ། དེ་ཉིད་ནི་འདའ་བར་མི་བྱ་བས་ན་དམ་ཚིག་གོ། དེ་སྟོན་པའི་གཞུང་གི་ཚོགས་ཀྱང་དོན་དམ་པའི་དག་པ་དེ་ཁོ་ན་ཉིད་ཀྱི་དོན་གྱི་དམ་ཚིག་ཅེས་བྱ་སྟེ། དགོངས་
པས་བཤད་པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་དགུ་པ་མཐའ་དྲུག་གིས་བཤད་པའོ།། ༈  །།སྒྲུབ་པ་མཆོག་རྫོགས་རིམ་དང་ཐ་མལ་པ་བསྐྱེད་རིམ་ལ་གནས་
ཤིང༌། དེ་གཉིས་རེ་རེས་ཀྱང་སྤྲོས་པ་དང་བཅས་པ་ལ་སོགས་པའི་སྤྱོད་པ་གསུམ་པོ་གང་རུང་ལ་གོམས་པ་ཉམས་འོག་ཏུ་ཆུད་པའི་རྣལ་འབྱོར་པས་གང་གི་ཚེ་བསྒྲུབས་ཀྱང་དངོས་གྲུབ་རྙེད་པར་མ་གྱུར་ན་དེའི་ཚེ། རང་གི་ལྷ་ལ་སྙིང་པོ་བསྐུལ་བར་བྱའོ་ཞེས་

བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་ལེའུ་བཅུ་པ་ཉེ་བར་སྟོན་པར་མཛད་པ་ཡིན་ཏེ།། ༈ དེ་ནས་འདི་སྐད་ཅེས་གསོལ་ཏོ་ཞེས་བྱ་བར་སྦྱར་རོ། །ཡང་འདུས་ཏེ་ཞེས་བྱ་བའི་ཡང་གི་དོན་ནི་སྔར་ལེའུ་དང་པོར་དེ་བཞིན་གཤེགས་པ་ཐམས་ཅད་འདུས་པར་
བཤད་པའི་རིམ་པ་ལ་ལྟོས་ན་གྱིས་སོ། །བཅོམ་ལྡན་འདས་དམ་ཚིག་ཆེན་པོའི་རྡོ་རྗེ་ཞེས་བྱ་བ་ནི་རྡོ་རྗེ་འཆང་ཆེན་པོའོ། །རྡོ་རྗེ་འཆང་དེའི་དེ་ཁོ་ན་ཉིད་མངོན་པར་རྫོགས་པར་བྱང་ཆུབ་པ་ནི་བདེན་པ་གཉིས་གཉིས་སུ་མེད་པར་གྱུར་པའི་མཚན་ཉིད་ཅན་ནོ། །ཟུང་འཇུག་དེ་ཉིད་
ནི་སྐུ་དང་གསུང་དང་ཐུགས་ཀྱི་གསང་བ་ཡིན་པས་སྐུ་དང་གསུང་དང་ཐུགས་ཀྱི་གསང་བའོ། །གདུལ་བྱ་རྣམས་ཀྱི་བསམ་པའི་བྱེ་བྲག་ཇི་ལྟ་བ་བཞིན་དུ་མཁྱེན་པས་ན། དེ་བཞིན་གཤེགས་པ་སྟེ་དེ་ལ་ཕྱག་འཚལ་ཏེ་འདི་སྐད་ཅེས་གསོལ་ཏོ། །སྔགས་ནི་ཨཱ་ལི་དང་ཀཱ་ལི་
ལས་སྐྱེས་པ་རྣམས་ཏེ། སྦྲུལ་དང་མགོ་མེད་ཅེས་བྱ་བ་ལ་སོགས་པབཞིའོ། །བཞི་པོ་དེ་རྣམས་ཀྱི་སྙིང་པོ་ནི། སྔགས་ཀྱི་གཙོ་བོ་སྟེ་ཡི་གེ་ཨོཾ་ལ་སོགས་པ་གསུམ་མོ། །སྔགས་དེ་རྣམས་ཀྱི་དོན་ཀུན་བསྡུས་པ་ནི་ཡི་གེ་གསུམ་དུ་གསལ་བར་བྱས་པའོ། །སྐུ་དང་གསུང་
དང་ཐུགས་ནི་དེ་བཞིན་གཤེགས་པ་རྣམས་སོ། །དེ་རྣམས་ཀྱི་གསང་བར་བསྒྲགས་པ་ནི་གསང་བ་ཞེས་བཏགས་སོ། །དངོས་གྲུབ་ཆེན་པོའི་ཚུལ་ནི་དངོས་གྲུབ་ཆེན་པོའི་ཐབས་སོ། །དེ་རྣམས་ཀྱི་མཆོག་ནི་ཕུལ་དུ་བྱུང་བའོ། །ཡང་དག་པ་ནི་མི་སླུ་བ་སྟེ་དེ་ཁོ་ན་ཉིད་དེ་བཤད་
དུ་གསོལ་ཞེས་པ་ནི། སྔགས་གང་གིས་སྙིང་པོ་བསྐུལ་བ་དེ་རབ་ཏུ་བསྟན་དུ་གསོལ་ཞེས་གསོལ་བ་བཏབ་པའོ།། ༈ དེ་ནས་ཞེས་པ་ནི་ཞུས་པའི་འོག་ཏུའོ། །ཤེས་རབ་སྣང་བ་དང་ཐབས་མཆེད་པ་དང་ཉེ་བར་ཐོབ་པ་ལ་ལྟོས་པས་ཏེ་ལྟོས་ན་རྣམ་པར་མཛེས་པར་

གྱུར་པ་འོད་གསལ་གྱི་ངོ་བོ་ཡིན་པས་ན་རྒྱལ་པོའོ། །ཐབས་ཀྱི་ཡེ་ཤེས་ཀྱི་སྐུའི་བདག་ཉིད་ཅན་ཡིན་པས་ན་རྡོ་རྗེ་འཛིན་པའོ། །ཉོན་མོངས་ཀུན་ནི་འདོད་ཆགས་ལ་སོགས་པ་གསུམ་མོ། །གསུམ་པོ་དེ་རྣམས་ཀྱང་རང་རང་གི་སོ་སོའི་དབྱེ་བ་དང་ཕྱེ་བ་དེ་
ལས་ཀྱང་སླར་ཡང་ཕྱེ་བའི་རྗེས་སུ་དབྱེ་བས་ཕྱེ་ན། ཤིན་ཏུ་མང་བས་ན་རྒྱ་མཚོ་དང་མཉམ་པའི་ཕྱིར། ཉོན་མོངས་པ་ཀུན་གྱི་རྒྱ་མཚོའོ། །དེ་རྣམས་ཀྱི་སྡུག་བསྔལ་བ་དང་ཡིད་མི་བདེ་བ་ལ་སོགས་པའི་རང་བཞིན་ཟིལ་གྱིས་མནན་ནས། མཆོག་ཏུ་དགའ་བའི་ངོ་བོ་ཉིད་ཀྱིས་
འབྱུང་བར་མཛད་ཅིང་རོལ་པར་མཛད་པས་ན་གཙོ་བོའོ། །སེམས་ཅན་རྣམས་ཀྱི་སྡུག་བསྔལ་ཐམས་ཅད་རྗེས་སུ་སྲེག་པར་མཛད་པས་ན་འབར་བའོ། །རྒྱུ་མཚན་དེ་ཉིད་ཀྱིས་ན་དྲག་པོ་སྟེ་ཁྲོ་བོའི་བདག་ཉིད་ཅན་དུ་བྱུང་བའོ། །མིག་ཐ་མལ་པ་སྟེ། ཞི་བས་ཀྱང་རབ་ཏུ་
རྒྱས་པའི་དྲག་པོའི་སྤྱན་བགྲད་པར་མཛད་པས་སྤྱན་ཡངས་པས་སོ། །གསུང་ནི་འདི་སྐད་བཀའ་སྩལ་ཏོ་ཞེས་བྱ་བ་ནི་གསུང་བ་ལ་རབ་ཏུ་འཇུག་པ་སྟེ། དེ་ལ་གཞོལ་བར་མཛད་པ་ཡིན་པའི་ཕྱིར་རོ།། ༈ ལུས་དང་ཞེས་བྱ་བ་ལ་སོགས་པ་ལ། ལུས་
ལ་སོགས་པ་སྐུ་དང་གསུང་དང་ཐུགས་སུ་བསྒོམ་པ་ནི་སྐུ་དང་གསུང་དང་ཐུགས་རྡོ་རྗེ་སྟེ། མི་ཕྱེད་པའི་ཚུལ་གྱིས་སྒོམ་པ་ཡོངས་སུ་ཤེས་པས་སྐུ་དང་གསུང་དང་ཐུགས་རྡོ་རྗེ་བསྒོམ་པར་བྱའོ། །མི་ཕྱེད་པའི་ཚུལ་གྱིས་སྒོམ་ཚུལ་དེ་ཇི་ལྟར་ཡིན་ཞེ་ན། རྣམ་པར་
མི་རྟོག་མི་དམིགས་པ་ཞེས་བྱ་བ་སྟེ། བྱ་བའི་ཁྱད་པར་འདི་ནི་ལུས་སོ། །འདི་ནི་ངག་གོ། འདི་ནི་ཡིད་དོ་ཞེས་དེ་ཁོ་ན་ཉིད་དུ་དེ་གསུམ་གྱི་དབྱེ་བ་བྱར་མེད་པར་རྟོགས་པས་ན་རྣམ་པར་མི་རྟོག་པའོ། །གསུམ་པོ་དེ་གཅིག་ལ་གཅིག་བརྟེན་པ་ངོ་བོ་ཉིད་ཀྱིས་གྲུབ་པ་

མེད་པས་ན་མི་དམིགས་པའོ། །གསུམ་པོ་དེ་དག་གི་རོ་གཅིག་པ་སྟེ། དོན་དམ་པར་རང་བཞིན་དབྱེ་བ་མེད་པ་ནི་མཉམ་པ་ཉིད་དེ། དོན་དམ་པར་དབྱེ་བ་མེད་པ་དེས་ན་གང་ན་ཡང་མི་གནས་པ་སྟེ། གནས་པ་ངོ་བོ་ཉིད་ཀྱིས་གྲུབ་པ་མེད་པ་མཉམ་པ་ཉིད་ཅེས་བྱ་སྟེ། དགོངས་པ་མ་ཡིན་
པས་བཤད་པའོ།། ༈ དེ་ལྟར་བཅོམ་ལྡན་འདས་ཀྱི་གསུང་གིས། ལུས་ལ་སོགས་པ་དོན་དམ་པར་དབྱེར་མེད་པ་བསྒོམ་པར་རབ་ཏུ་བསྟན་ནས། སྡུད་པར་བྱེད་པས་སྙིང་པོ་ཡང་དག་པར་བསྐུལ་བའི་ཐབས་ཀྱི་ཏིང་ངེ་འཛིན་དང་མཐུན་པའི་གཞི་རྣམ་པར་
དགོད་པ་མདོར་བསྡུས་ནས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ནི་བཤད་མ་ཐག་པའི་རིམ་གྱིས་སོ། །བཅོམ་ལྡན་འདས་དེ་བཞིན་གཤེགས་པ་རིགས་དྲུག་པ་དེ་རང་བཞིན་གྱིས་དག་པའི། ཕ་རོལ་ཏུ་ཕྱིན་
པ་ནི་སྤྱན་མ་ལ་སོགས་པའོ། །སྔགས་ནི་རྣམ་པར་སྣང་མཛད་ལ་སོགས་པ་སྟེ། དེ་དག་གི་ཚུལ་ནི་ཕན་ཚུན་ཀུན་ཏུ་ཆགས་པ་སྟེ། དེ་ཉིད་ནི་མི་འཇིག་པ་སྟེ། ཟད་པར་མི་འགྱུར་བ་ཉིད་ཡིན་པས་ན་རྡོ་རྗེའོ། །དེ་སྐད་ཅེས་བྱ་བའི་ཏིང་ངེ་འཛིན་ལ་ཐུགས་རྩེ་གཅིག་
ཏུ་བཞག་ཅིང་སྙོམས་པར་ཞུགས་པར་མཛད་ནས། བཅོམ་ལྡན་འདས་རྡོ་རྗེ་འཆང་གིས་རང་ལ་གསོལ་བ་འདེབས་པའི་དེ་བཞིན་གཤེགས་པ་དེ་དག་ཐམས་ཅད་ལ་འདི་སྐད་ཅེས་བཀའ་སྩལ་ཏོ། །བཅོམ་ལྡན་འདས་ཞེས་བྱ་བ་ལ་སོགས་པ་ལ། བཅོམ་
ལྡན་འདས་དེ་བཞིན་གཤེགས་པ་ཐམས་ཅད་ཅེས་བྱ་བ་ནི་བོད་པའོ། །མི་བསྐྱོད་པ་ལ་སོགས་པ་དེ་བཞིན་གཤེགས་པ་ཐམས་ཅད་ཅེས་བྱ་བ་འདི་ནི། འོག་ཏུ་འདི་བསྟན་པའི་སེམས་ཅན་གྱི་དོན་བྱ་བ་ལ་ཞེས་པ་དེ་དང་མངོན་པར་སྦྱར་རོ་སྦྱོར་

བ་སྟེ། དེ་བཞིན་གཤེགས་པ་ཐམས་ཅད་ཅེས་བྱ་བ་ནི་སྤངས་རྟོགས་ཡོངས་སུ་རྗོགས་པ་རྣམས་སོ་འོ། །རིག་པ་ནི་ལྷ་མོ་རྣམས་ཏེ་དེ་རྣམས་ནི་ལྷན་ཅིག་སྤྱོད་པ་བཙུན་མོའི་གཙོ་མོ་དང་ལ་སོགས་པས་དེའི་འོག་མའི་ལྷ་མོ་རྗེས་
སུ་སྤྱོད་པའི་དབྱེ་བས་ཕྱེ་ན་བྱེ་བ་སྙེད་དེ། བྱེ་བ་ཁྲག་ཁྲིག་བརྒྱ་སྟོང་དུ་མ་དང་ཞེས་བྱ་བ་ནི། དེ་རྣམས་ཚད་མེད་པ་ཉིད་ཡིན་པས་ཉེ་བར་མཚོན་པ་ཙམ་དུ་གྱུར་པ་སྟེ་དེ་རྣམས་དང་ཐབས་གཅིག་ཏུའོ། །སེམས་ཅན་ནི་ཡུལ་ལ་ཉེ་བར་ལོངས་སྤྱོད་
པས་ཐར་པ་ཐོབ་པར་འདོད་པ་ལམ་དེའི་གདུལ་བྱ་རྣམས་སོ་འོ། །དེ་རྣམས་ཀྱི་དོན་བྱ་བ་ནི་འདུན་པ་སྟེ་བསམ་པ་དང་རྗེས་སུ་མཐུན་པས་ཏེ་བར་བྱང་ཆུབ་ཐོབ་པར་མཛད་པའོ། །དེའི་བདག་ཉིད་ཀྱིས་ཏེ་མཛད་པ་དེ་ཐམས་ཅད་གར་གྱི་གནས་སུ་ཞུགས་
པའི་གར་མཁན་གཅིག་ཉིད་ཆ་ལུགས་སྣ་ཚོགས་པར་སྟོན་པ་དང་འདྲ་བར་རྡོ་རྗེ་འཆང་གཅིག་ཉིད་སྣ་ཚོགས་པའི་རྣམ་པ་ཅན་དུ་འཇུག་པས་གར་གྱི་རོལ་པ་དེ་སྟོན་པར་མཛད་དོ། །སྟོན་ཚུལ་དེ་ཇི་ལྟར་ཞེ་ན། ཕྱོགས་བཅུའི་ཞེས་བྱ་བ་ལ་སོགས་པ་གསུངས་ཏེ། 
འཇིག་རྟེན་ནི་སེམས་ཅན་རྣམས་སོ། །དེ་འཛིན་པར་བྱེད་པས་ན་འཇིག་རྟེན་གྱི་ཁམས་ཏེ་སྣོད་ཀྱི་འཇིག་རྟེན་ནི་ཕྱོགས་བཅུའི་འཇིག་རྟེན་གྱི་ཁམས་རྣམས་ཏེ། དེ་དག་ཉིད་ཀྱི་མཐས་ཀླས་པ་ནི་མཐར་ཐུག་པ་སྟེ། འདིར་མཐར་ཐུག་པ་མེད་པ་ཉིད་ལ་
མཐར་གྱུར་པ་ཞེས་པའི་མིང་གིས་བཏགས་པ་ཡིན་ལ། ཕྱོགས་བཅུའི་འཇིག་རྟེན་གྱི་ཁམས་མཐས་ཀླས་པའི་འཇིག་རྟེན་གྱི་ཁམས་དེ་རྣམས་སུ། འདོད་པའི་ཡོན་ཏན་ལྔ་པོ་རྟག་ཏུ་ཡིད་ཚིམ་པར་བྱེད་པའི་གཟུགས་ལ་སོགས་པ་རྣམས་ཀྱིས་རོལ་པ་

ནི་རྣམ་པར་རོལ་པའོ། །དགྱེས་པ་ནི་སྣ་ཚོགས་པའི་དགའ་བས་ལྷ་མོ་རྣམས་དང་ལྷན་ཅིག་དགྱེས་པར་མཛད་པའོ། །ཡོངས་སུ་སྤྱོད་པ་ནི་རིག་པ་ལྷ་མོའི་ཚོགས་ཀྱིས་ཡབ་ལ་ཚུར་མཆོད་ཅིང་ཡུམ་དེ་ལ་ཡང་ཡབ་ཀྱིས་སླར་ཡང་དགའ་བ་བསྐྱེད་པའི་
མཆོད་པར་མཛད་པ་འདི་ནི་ཡོངས་སུ་སྤྱོད་པའོ། །ཡོད་ཀྱང་ཞེས་བྱ་བ་ནི་དོན་འདི་ལྟ་བུ་མཐའ་ཡས་ཡོད་པའོ། །དེ་དག་སྔགས་སྤྱོད་པ་ལ་མངོན་པར་བརྩོན་པ་རྣམས་ལ་ཞེས་བྱ་བ་ལ། དེ་དག་ནི་དེ་བཞིན་གཤེགས་པ་རྣམས་དགྱེས་པའི་སྒོ་ནས། མཆོག་
ཏུ་དགའ་བའི་བདེ་བ་ཉམས་སུ་མྱོང་བར་མཛད་པ་དེ་དག་གོ། སྔགས་ནི་སྔགས་སྨྲ་བ་རྣམ་པ་བཞི་སྟེ། གང་ཞེ་ན། སྔགས་ཀྱི་མིང་སྦྲུལ་ལ་སོགས་པ་དང༌། སྔགས་ཀྱི་དོན་བསྟོད་པ་དང་བོད་པ་དང་བསྐུལ་བ་སོགས་དང༌། སྔགས་སྤེལ་བ་ནི་ཞི་རྒྱས་སོགས་སོ་སོ་
ལ་ཤཱནྟིཾ་ཀུ་རུ་སོགས་སྦྱར་བའོ་དང༌། རྡོ་རྗེའི་ཚིག་སྒྲ་སྤངས་པ་ནི་སྔགས་ཡིད་ཀྱིས་ཟློ་བའོ། །སྔགས་ཀྱི་ཐབས་དེ་དག་གིས་ནད་ཞི་བ་ལ་སོགས་པའི་སྒྲུབ་པ་ལ་རབ་ཏུ་འཇུག་པ་ནི་སྔགས་སྤྱོད་པའོ། །དེ་ལ་མངོན་པར་བརྩོན་པ་ནི་དེ་ལ་སེམས་མངོན་པར་
ཞུགས་པ་སྟེ། དེ་ལ་སྤྱན་རས་ཀྱིས་མི་འཚོའོ། །སྤྱན་རས་ཀྱིས་མི་འཚོ་བའི་རྒྱུ་བསྟན་པར་བྱ་བའི་ཕྱིར། ཀྱེ་མ་འདི་དག་ནི་ཞེས་བྱ་བ་ལ་སོགས་པ་གསུངས་ཏེ། ཀྱེ་མ་ཞེས་བྱ་བ་ནི་སྨད་པ་སྨོན་པ་ཞུམ་པ་ངོ་མཚར་བ་ལ་འཇུག་པ་ལས་འདིར་ནི་མ་གུས་པ་སྨད་པའོ། །
འདི་དག་ནི་ཞེས་བྱ་བ་ནི་སྔགས་ལ་གཞོལ་བ་རྣམས་སོ། །༼ཞེས་པ་ནི་འདིར་བསྐྱེད་རིམ་པའི་སྐབས་ཡིན་ལ། དེ་ལ་ཡང་སྔགས་དང་ནང་ལ་མཆོག་ཏུ་གཞོལ་བ་གཉིས་ཡོད་ཀྱང༌། སྙིང་པོ་བསྐུལ་དགོས་པ་ནི་སྔ་མའོ་ཞེས་སྟོན་པའོ། །༽དེ་བཞིན་གཤེགས་པ་ནི་དུས་

གསུམ་དུ་བྱུང་བ་རྣམས་སོ། །སྔགས་ནི་འདོན་ཞིང་སློབ་དཔོན་རྣམས་ཀྱིས་ཤུབ་བུར་ཟློས་པ་གང་ཡིན་པ་དེ་ནི་སྔགས་ཏེ། སྔགས་བཟླ་བའི་ཡུལ་དེ་ལ་སྤྱོད་པ་ནི་སྔགས་ཀྱི་སྤྱོད་པའོ། །སྤྱོད་པ་དེར་འདྲེན་ཞིང་དེ་ཐོབ་པར་བྱེད་
པས་ན་དེའི་ཚུལ་ལོ། །ཚུལ་ཞེས་པའི་སྒྲ་དེ་ཡང་དོན་རྣམ་པ་བདུན་ལ་འཇུག་སྟེ་ཏེ། དེ་གང་ཞེ་ན། དཀྱིལ་འཁོར་ཚོགས་དང་ཐབ་དང་ནི། །གཏོར་མ་འདུས་དང་གོ་རིམ་དང༌། །དེ་ཉིད་དང་པོར་སྔགས་ཀྱི་སྤྱོད་པ་ལ་དབང་བ་དེར་འདྲེན་པའི་དཀྱིལ་འཁོར་བྲིས་
ནས་དབང་བསྐུར་བ་དང༌། དེ་དང་སྐབས་གཞན་དུ་བྱ་བའི་ཚོགས་འཁོར་གྱི་ཆོ་ག་དང༌། རྒྱུད་སྣོད་དུ་རུང་ནས་རིམ་གྱིས་བསྒོམ་པར་བྱ་བའི་རིམ་པ་གཉིས་དང༌། རིགས་སོ་སོ་བ་བཞི་དང༌། ལས་ཐམས་ཅད་པའི་ཐབ་ཁུང་སོ་སོར་སྦྱིན་བསྲེག་བྱས་པས་བཟླས་པའི་སྐྱོན་དག་པ་དང༌། ནུས་པ་བསྐྱེད་
ཅིང་དངོས་གྲུབ་འགྲུབ་པར་བྱེད་པ་དང༌། དེ་རྣམས་ཀྱི་དུས་སུ་ཉེ་བར་མཁོ་བའི་འཇིག་རྟེན་ལས་འདས་མ་འདས་ཀྱི་གཏོར་མ་དང༌། དམ་ཚིག་ཅན་གྱི་རྣལ་འབྱོར་པ་ཕོ་མོ་ཕྱོགས་གཅིག་ཏུ་འདུ་བའི་རྣམ་གཞག་སྟོན་པ་དང༌། ཆོས་རྣམས་ཀྱི་ཡིན་ལུགས་དེ་ཁོ་ན་ཉིད་དེ་རྣམ་པ་
བདུན་དུ་གྲགས་པ། །དེ་ནི་གསང་སྔགས་ཀྱི་སྤྱོད་པའི་ཚུལ་ཞེས་བཤད་དོ། །ཅེས་བྱ་བའོ། །ཚུལ་གྱི་ཆོས་ཞེས་པའི་ཆོས་ཀྱི་སྐད་དོད་དྷརྨཱ་ལ་དྷ་ར་ཎ་འཛིན་པ་ཡིན་ལ། འདིར་ཚུལ་དང་ཆོས་གཞི་མཐུན་དུ་བཤད་པ་ནི་ཚུལ་བདུན་པ་དེ་ཉིད་ཅེས་པ་སྟེ། དེ་ནི་གཙོ་
བོར་རྫོགས་པའི་རིམ་པའི་ཏིང་ངེ་འཛིན་ལ་གནས་ནས། དེ་འཛིན་པར་བྱེད་པའི་ཕྱིར་དེ་ཉིད་དེ་ལ་ཆོས་ཞེས་བྱའོ་སོ། །རྣམ་པ་དེ་ལྟ་བུའི་དེ་བཞིན་གཤེགས་པ་གཅིག་ནས་གཅིག་ཏུ་བརྒྱུད་པའི་སྔགས་ཀྱི་སྤྱོད་པའི་ཚུལ་གྱིས་

ཆོས་རྫོགས་པར་གྱུར་པ་ནི་ཕྱིར་བྱུང་བར་གྱུར་པའོ། སྒྲ་པ་ལྟར་ན་ཆོས་ལས་སོང་ཞེས་བྱ་བ་ཡིན་མོད་ཀྱི་ཆོས་ཞེས་བྱ་བ་ནི་ལུང་གི་ཚིག་རྒྱལ་བའི་བཀའ་ཡིན་པས། སྒྲ་གཙོ་བོར་མ་བྱས་པའི་དོན་ནོ་གོ། ༼འདིར་སྙིང་པོ་བསྐུལ་དགོས་པ་དེས་དྲན་པ་གཅིག་པ་མཐར་༼
པ་ཚབ་ཀྱིས། སྔགས་ཀྱི་སྤྱོད་པའི་ཚུལ་གྱི་ཆོས་ལས་སོང་བར་གྱུར་པ་སྟེ། སོན་ཞིང་ཕྱི་རོལ་ཏུ་གྱུར་ཏོ་ཞེས་བསྒྱུར་བ་ལྟར་བྱའོ། །༽ཕྱིན་པའི་འོག་ཏུ་སྤྱོད་པ་གསུམ་ལ་བསླབས་ཀྱང༌། དངོས་གྲུབ་མ་རྙེད་པ་ནི་སངས་རྒྱས་རྣམས་མངོན་དུ་ཕྱོགས་ཏེ། དངོས་གྲུབ་འགྲུབ་པར་བྱིན་གྱིས་རློབ་པ་མ་བྱུང་
བས་ཡིན་ལ། དེའི་རྒྱུ་ཡང་ཆོས་ལས་ཕྱི་རོལ་ཏུ་གྱུར་པའོ། །སྙམ་དུ་དགོངས་པ་ཡིན་ཞེས་པའི་ཆོས་དེ་ཁོ་ན་ཉིད་ལ་བཤད་པ་ནི། སྔགས་ལ་གཞོལ་བའི་དབང་པོ་དམན་པ་འགའ་ཞིག་གིས་སྤྱོད་པའི་སྒོ་ནས་བདེ་སྟོང་སྦྱོར་བ་ལ་གོམས་པར་བྱས་ཀྱང་འཇིག་རྟེན་པའི་དངོས་གྲུབ་ཆེན་པོ་རྣམས་ཀྱང་འགྲུབ་པ་དང༌། 
དེའི་འོག་མ་རྣམས་མྱུར་དུ་འགྲུབ་པར་སངས་རྒྱས་རྣམས་ཀྱིས་བྱིན་གྱིས་རློབ་པའི་རྟོགས་པ་མ་སྐྱེས་པས་ལན་ལ། དེ་འདྲ་བའི་བདེ་སྟོང་དབྱེར་མེད་ཀྱི་རྟོགས་པའི་ཆོས་ལས་ཕྱི་རོལ་ཏུ་གྱུར་ཞེས་པའི་དོན་ཏོ། །༽སྤྱན་རས་ཀྱིས་མི་འཚོ་སྟེ་ཞེས་བྱ་བ་ནི་མང་དུ་གཅེས་པར་མི་མཛད་
པའོ།། ༈ དེ་ལྟར་སྔགས་ལ་མཆོག་ཏུ་གཞོལ་བ་རྣམས་ལ། དེ་བཞིན་གཤེགས་པ་རྣམས་རྒྱབ་ཀྱིས་ཕྱོགས་པ་ནི་སྔར་བཤད་པ་ལྟར་རྡོ་རྗེ་འཆང་གིས་གཟིགས་ནས། དངོས་གྲུབ་འདོད་པ་དེ་རྣམས་རྗེས་སུ་གཟུང་བར་མཛད་པའི་ཕྱིར། དེ་༼
ཞེས་པ་ནི་ཐུགས་བརྩེ་བ་ཆེན་པོས་མི་དགོངས་པ་མིན་གྱིས། སྒྲུབ་པ་པོ་ལ་མངོན་དུ་ཕྱོགས་ནས་དངོས་གྲུབ་འགྲུབ་པར་བྱིན་གྱིས་མི་རློབ་པའོ། །༽བཞིན་གཤེགས་པའོ། །སྤྱན་རས་ཀྱིས་འཚོ་བའི་ཐབས། བཅོམ་ལྡན་འདས་ཇི་ལྟར་སྟོན་པར་མཛད་པ་དེ་བསྟན་པར་བྱ་བའི་ཕྱིར་

སྡུད་པར་བྱེད་པས། དེ་བས་ན་ཞེས་བྱ་བ་ལ་སོགས་པ་གསུངས་ཏེ། གང་གི་ཕྱིར་འདོད་ཡོན་ལ་རོལ་བ་ལ་སོགས་པའི་སྒོ་ནས་མཆོག་ཏུ་དགའ་བའི་བདེ་བ་རྗེས་སུ་མྱོང་བར་མཛད་པ་དེ་བཞིན་གཤེགས་པ་རྣམས་སྒྲུབ་པ་པོ་ལ་གཟིགས་
པར་མི་མཛད་དེ། དེ་བས་ན་སྐྱེས་བུ་དམ་པ་དེ་རྣམས་ལ་དེ་བཞིན་གཤེགས་པ་རྣམས་སྤྱན་རས་ཀྱིས་བཙའ་བར་བྱ་བའི་ཕྱིར་སྐྱེས་བུ་དམ་པ་སྒྲུབ་པ་པོ་དེ་རྣམས་ལ་མངོན་སུམ་དུ་མཛད་དེ། དངོས་གྲུབ་རྣམས་འགྲུབ་པར་བྱིན་གྱིས་བརླབས་པས་དད་པ་བསྐྱེད་པར་བྱ་
བའི་ཕྱིར། འོག་ནས་བཤད་པ་འདི་གསུངས་པའོ། །དེ་གང་ཞེ་ན། དེ་བཞིན་གཤེགས་པ་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་གསང་བར་གྱུར་པའི་སྔགས་ཐམས་ཅད་ནི་སྦྲུལ་ལ་
སོགས་པའི་གསང་སྔགས་ཀྱི་ལྷ་རྣམས་སོ། །དེ་རྣམས་ཀྱི་སྙིང་པོ་ནི་སྔགས་གང་གིས་ལྷ་རྣམས་ཀྱི་སྲོག་ཡང་དག་པར་སྐུལ་བར་བྱེད་ཅིང་རབ་ཏུ་སད་པར་བྱེད་པ་དེ་ནི་སྔགས་ཐམས་ཅད་ཀྱི་སྙིང་པོ་ཀུན་ཏུ་སྐུལ་བར་བྱེད་པ་ཞེས་བྱ་བ་རབ་ཏུ་གསང་བ་སྟེ། 
སྣོད་མ་ཡིན་པ་རྣམས་ལ་མཆོག་ཏུ་སྦ་བར་བྱ་བའོ། །དེ་བཞིན་གཤེགས་པ་ཐམས་ཅད་ནི་གཏི་མུག་གི་རིགས་ཅན་རྣམས་སོ། །དེ་རྣམས་ཀྱི་སྐུ་དང་གསུང་དང་ཐུགས་ཀྱི་མི་ཕྱེད་པའི་ངོ་བོ་ཉིད་ཀྱིས་ཡང་དག་པར་བྱོན་ཅིང་གཤེགས་པས་ན་དམ་ཚིག་གོ། 
དེ་ལ་སྔགས་པ་རྣམས་ཀྱིས་དམིགས་ཤིང་ཡིད་ལ་བྱས་པས་ན་དམིགས་པ་སྟེ་དམ་ཚིག་དེ་ལ་དམིགས་པ་ནི་ཡི་གེ་ཨོཾ་མོ། །༼དམ་ཚིག་གི་སྐད་དོད་ས་མ་ཡ་ལ། ས་མྱ་ཀ་ཡནྟི་ནི་ཡང་དག་པར་བྱོན་པའོ། །གཙྪནྟི་གཤེགས་པའོ། །༽དེ་བཞིན་དུ་༼ཞེས་པ་

ནི་སྐུ་དང་ཞེས་པ་ནས་དམིགས་པའི་བར་རྣམས་སྔ་མ་དང་འདྲ་བར་སྟོན་པའོ། །༽རྡོ་རྗེ་འཛིན་ཞེ་སྡང་གི་རིགས་ཐམས་ཅད་ཀྱི་སྐུ་ལ་སོགས་པ་ལ་དམིགས་པ་ནི་ཡི་གེ་ཧཱུཾ་མོ། །ཆོས་འཛིན་པ་འདོད་ཆགས་ཀྱི་རིགས་ཐམས་ཅད་ཀྱི་སྐུ་ལ་སོགས་པ་ལ་དམིགས་པ་ནི་
ཡི་གེ་ཨཱཿའོ། །འདི་ཞེས་བྱ་བ་ནི་འོག་ནས་བཤད་པའོ། །ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཞེས་བྱ་བ་ནི་རྡོ་རྗེ་འཆང་ཆེན་པོ་ཉིད་དེ་དེའི་སྐུ་སྤྱི་བོ་ལས་ཡི་གེ་ཨོཾ། གསུང་མགྲིན་པ་ལས་ཡི་གེ་ཨཱཿ། ཐུགས་ཀ་ལས་ཡི་གེ་ཧཱུཾ། །ཡི་གེ་གསུམ་
ཨོཾ་ནས་བརྩེགས་པའི་གོ་རིམ་ཇི་ལྟ་བ་བཞིན་དུ་གསུངས་ཤིང་ཕྱུང་བར་གྱུར་པའོ། །གནས་དེ་རྣམས་ལས་གསུང་ལུགས་ཇི་ལྟ་བུ་ཞེ་ན། ཚིག་གི་ལམ་ངེས་པར་བརྗོད་པས་ཞེས་བྱ་བ་སྟེ། ཚིག་གི་ལམ་ནི་ཁ་སྟེ་རྡོ་རྗེ་འཆང་དེའི་ཞལ་ལོ། །ཞལ་དེ་ནས་ངེས་པར་
བརྗོད་པའི་ཞལ་ནས་ཡི་གེ་ཨཱཿསྟོན་པའོ། །ཞལ་ནས་ཨཱཿངེས་པར་བརྗོད་པ་དེས་དེར་མ་ཟད་ཐུགས་ཧཱུཾ་ཡིག་དང་སྐུ་ཨོཾ་ཡིག་དག་ཀྱང་གསལ་བའི་ཚིག་གིས་ཞལ་ནས་གསུངས་པ་དང༌། དུས་མཉམ་དུ་གནས་གསུམ་ལས་ཀྱང་ཡི་གེ་གསུམ་བྱུང་བའོ། །ཇི་ལྟ་
བུའི་གསུང་ཞེ་ན། བུད་མེད་དབྱངས་བཅུ་གཉིས་དང་། སྐྱེས་པ་གསལ་བྱེད་སོ་གསུམ་དང༌། མ་ནིང་གི་རྀ་རཱྀ་ལྀ་ལཱྀ་བཞིའི་ངོ་བོ་ཉིད་ཀྱི་ཡི་གེ་རྣམས་ཏེ། དེ་རྣམས་ཡང་དག་པར་བསགས་ཤིང་གང་དུ་བསྡུས་པར་གྱུར་པ་དེ་ནི་སྔགས་བསྡུས་པ་སྟེ་དེ་ཡི་གེ་
གསུམ་དུ་གསུངས་པའོ། །དེ་ནས་ཞེས་བྱ་བ་ལ་སོགས་པ་ལ། དེ་ནས་སྔགས་བསྡུས་པ་གསུངས་པའི་འོག་ཏུ་ཡི་གེ་གསུམ་པོ་འདི་གསུངས་ཙམ་གྱིས་ཏེ་བརྗོད་པའི་སྐད་ཅིག་ལ་མི་བསྐྱོད་པ་ལ་སོགས་པའི་སངས་རྒྱས་ཐམས་ཅད་དང་། སྲས་ཏེ་བྱང་

ཆུབ་སེམས་དཔའི་ཚོགས་དང་བཅས་པ་རྡོ་རྗེ་འཆང་ཆེན་པོས་སྙིང་པོ་སྐུལ་བའི་སྔགས་གསུངས་པས་རྗེས་སུ་གཟུང་བར་འོས་པའི་སེམས་ཅན་རྣམས་གཟིགས་པས་རབ་ཏུ་འདར་ཞིང་བརྒྱལ་བར་གྱུར་ཏོ། །རྡོ་རྗེ་སེམས་དཔའ་རྗེས་སུ་
དྲན་ཞེས་བྱ་བ་ནི། རིགས་ཐམས་ཅད་ཀྱི་བདག་པོ་རྡོ་རྗེ་སེམས་དཔའ་རྗེས་སུ་དྲན་པ་སྟེ། སེམས་ཅན་ཐམས་ཅད་རྗེས་སུ་འཛིན་པར་མཛད་པའི་ངོ་བོ་ཉིད་དྲན་པས་བརྒྱལ་བ་ནི་དགའ་བ་རྒྱ་ཆེན་པོ་ཐོབ་པར་གྱུར་པ་སྟེ། གྱུར་པ་ཞེས་བྱ་བ་ནི་ཐོབ་པ་
ལ་བྱའོ།། ༈ དེ་ནས་དེ་དྲན་པའི་འོག་ཏུ་ཕྱག་ན་རྡོ་རྗེ་སྟེ་རྡོ་རྗེ་འཆང་ཆེན་པོས། སྒྲུབ་པ་པོ་རྣམས་ལ་སྤྱན་རས་ཀྱིས་འཚོ་བ་ལ་ལྷ་ཐམས་ཅད་ཀྱིས་འདའ་བར་མི་བྱ་པའི་ངོ་བོ་ཉིད་ཀྱི་དམ་ཚིག་འོག་ནས་བཤད་པ་འདི་གསུངས་སོ། །ནམ་མཁའ་ཞེས་བྱ་བ་
ལ་སོགས་པ་ལ། ནམ་མཁའ་ནི་དེ་བཞིན་ཉིད་དེ་འོད་གསལ་ལོ། །དེའི་ངོ་བོར་འཇོག་ཅིང་བསླན་པས་ན་ནམ་མཁའི་དབྱིངས་ཞེས་པའི་དབྱིངས་ཀྱི་དོན་ཏེ་དམ་ཚིག་སེམས་དཔའོ། །དེའི་དབུས་ནི་སྙིང་ག་སྟེ་དེ་ལ་གནས་པར་བཀོད་པའི་དཀྱིལ་འཁོར་ཏེ། 
ཡེ་ཤེས་སེམས་དཔའ་རྡོ་རྗེ་འཆང་དམར་པོ་ཡུམ་དང་བཅས་པ་བསྒོམ་པར་བྱ་ཞིང་བསམ་པར་བྱའོ། །དེ་ཡི་སྟེ་ཡེ་ཤེས་༼དེ་ནི་རིགས་སུའི་ཟློས་པ་པོ་ཡིན་ཀྱང་འདིར་རྡོ་རྗེ་འཆང་དུ་སྐྱེད་པའི་དང་པོ་སྦྱོར་བ་བྱས་ནས་དེ་ལ་སེམས་དཔའ་གཞན་གཉིས་འགོད་པའོ། །
༽སེམས་དཔའ་དེའི་དབུས་སུ་གནས་པ་ནི་ཡེ་ཤེས་སེམས་དཔའ་དེའི་སྙིང་གར་གནས་པ་སྟེ་ཡི་གེ་ཧཱུཾ་ནི་ཏིང་ངེ་འཛིན་སེམས་དཔའ་ཞེས་བྱའོ། །གསུམ་པོ་དེ་དག་རང་གི་གཟུགས་སུ་སྟེ་རང་གི་ངོ་བོ་ཉིད་༼རང་གི་ངོ་བོར་རབ་ཏུ་བརྟག་ཅིང་ཟེར། 

༽ཀྱིས་རབ་ཏུ་བརྟག་ཅིང་བསྐྱེད་པར་བྱའོ། །སེམས་དཔའ་གསུམ་པོ་དེ་རྣམས་ལས་ཏེ། དེའི་ནང་ནས་ཏིང་ངེ་འཛིན་གྱི་སེམས་དཔའ་རྡོ་རྗེའི་འོད་ཟེར་ཤས་ཆེར་འབར་ཞིང་རྣམ་པར་འཕྲོ་བ་རྣམས་བསམ་པར་བྱ་སྟེ། རྡོ་རྗེ་ནི་དེ་བཞིན་གཤེགས་པ་ལྔ་
རྣམས་སོ། །དེ་རྣམས་ཀྱི་འོད་ཟེར་ནི་དཀར་པོ་ལ་སོགས་པའོ། །དེ་ཤས་ཆེར་འབར་བ་ནི་ཤིན་ཏུ་འབར་བའོ། །རྣམ་པར་འཕྲོ་བ་ནི་འབར་བར་གྱུར་པ་ཉིད་དུ་བསམ་པར་བྱ་བའོ། །སངས་རྒྱས་རྣམས་ཀྱི་ནི་རྣམ་པར་སྣང་མཛད་ལ་སོགས་པ་སྤངས་རྟོགས་ཡོངས་སུ་
རྫོགས་པའི་དང༌། སྤངས་རྟོགས་མ་རྫོགས་པའི་བྱང་ཆུབ་སེམས་དཔའ་དེ་བཞིན་གཤེགས་པ་རྣམས་ཀྱི་སྟེ། ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པ་རྣམས་ཀྱིའོ། །སྐུ་དང་གསུང་དང་ཐུགས་ནི་དེ་རྣམས་ཀྱི་སྐུ་དང་གསུང་དང་ཐུགས་ཀྱི་ནུས་པ་
སྟེ། ཏིང་ངེ་འཛིན་དམ་ཚིག་སེམས་དཔའ་ལས་བྱུང་བའི་དཀར་པོ་ལ་སོགས་པའི་འོད་ཟེར་གྱི་ལྕགས་ཀྱུས་ཐུགས་ཀ་ནས་ནུས་པ་ཐམས་ཅད་དྲངས་པར་རྣམ་པར་བསྒོམ་ཞིང་བསམ་པར་བྱའོ། །དེ་ལྟར་སློབ་པའི་སྒྲུབ་པ་པོས་སྐད་ཅིག་མ་དེ་མ་ཐག་ཉིད་དུ་
དྲངས་ཤིང༌། དམ་ཚིག་སེམས་དཔའ་ལ་བཅུག་པ་ཙམ་ཉིད་ཀྱིས་ཐམས་ཅད་ཟིལ་གྱིས་མནན་ནས་རྡོ་རྗེ་འཆང་དང་འདྲ་བར་འགྱུར་རོ་ཞེས་བྱ་བར་སྦྱར་རོ། །དེ་ཇི་ལྟ་བུའི་ངོ་བོ་ཉིད་དུ་ཞེ་ན། སྐུ་གསུང་ཐུགས་ཀྱི་རྡོ་རྗེ་འཛིན། །ཞེས་པ་སྟེ། སྐུ་ལ་སོགས་པ་
མི་ཕྱེད་པའི་ངོ་བོ་ཉིད་ཡིན་པའི་ཕྱིར། སྐུ་གསུང་ཐུགས་ཀྱི་རྡོ་རྗེ་འཛིན་ཏོ། །ཆེན་པོ་ནི་དེ་བཞིན་གཤེགས་པ་རྣམས་ཏེ། དེ་རྣམས་དགྱེས་པར་བྱེད་པས་རྒྱལ་པོ་ཆེའོ། །ཀུན་ནི་རྒྱུ་བ་དང་མི་རྒྱུ་བའོ། །དེ་རྣམས་ཀྱི་གཙོ་བོ་ནི་ཚངས་པ་ལ་སོགས་པའོ། །དེ་རྣམས་

ཀྱང་ཆད་པས་ཚར་གཅོད་པ་དང་རྗེས་སུ་འཛིན་པར་མཛད་པས་ཀུན་གྱི་གཙོ་བོ་དབང་ཕྱུག་མཆོག་སྟེ། རྣམ་པ་དེ་ལྟ་བུའི་རྡོ་རྗེ་འཆང་ཆེན་པོར་བདག་ཉིད་བསྒོམ་པར་བྱའོ་ཞེས་བྱ་བའི་བར་དུའོ། །རང་གི་དཀྱིལ་འཁོར་ནི་རང་རྡོ་རྗེ་འཆང་དུ་
བསྒོམས་པའི་རང་གི་ལུས་ཀྱི་དཀྱིལ་འཁོར་རོ། །དེའི་རང་གི་རྡོ་རྗེས་ཏེ་རང་གི་སེམས་ཀྱིས་བསྐྱེད་པའི་ཆོ་ག་འདི་ཉིད་དོ། །འདི་ནི་ཞེས་བྱ་བ་ནི་བཤད་མ་ཐག་པ་གང་ཡིན་པའོ། །སངས་རྒྱས་ཐམས་ཅད་ཀྱི་ཞེས་བྱ་བ་ནི་དུས་གསུམ་དུ་བྱུང་བ་རྣམས་ཀྱིའོ། །སྙིང་པོ་
ནི་བརྟན་པར་གྱུར་པའོ། །རྡོ་རྗེ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་སོ། །དེ་རྣམས་ཀྱི་བསྡུས་པ་ནི་སངས་རྒྱས་བྱང་སེམས་ཀྱི་ནུས་མཐུ་རྣམས་བཀུག་པའོ་སྟེ། ཏིང་ངེ་འཛིན་སེམས་དཔའི་འོད་ཟེར་འདིས་བསྡུས་ཤིང་དྲངས་པས་ན་བསྡུས་
པའོ།། ༈ དེ་ལྟར་དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་ངོ་བོ་ཉིད་དུ་བདག་ཉིད་བསྐྱེད་ནས། འཁོར་གྱི་དཀྱིལ་འཁོར་ཇི་ལྟར་བསྐྱེད་པ་དེ་བསྟན་པར་བྱ་བའི་ཕྱིར། རང་སྔགས་ཞེས་བྱ་བ་ལ་སོགས་པ་གསུངས་ཏེ། རང་ཉིད་སྔགས་ཀྱི་སྐྱེས་
བུ་རྡོ་རྗེ་འཆང་དུ་བསྒོམས་ནས་རང་སྟེ་བདག་ཉིད་ཀྱི་གནས་བཞི་སྟེ་ཤར་ལ་སོགས་པའི་གནས་༼ཞེས་པ་ནི་གོང་དུ་བདག་ཉིད་རྡོ་རྗེ་འཆང་དུ་བསྐྱེད་པར་བཤད་པ་དེའོ། །༽རྣམས་སུ་སྟེ། ཕྱོགས་བཞིར་གཟུགས་ཀྱི་ཚུལ་ཏེ། ལེའུ་གསུམ་པ་དང༌། མདོར་བྱས་
ལས་ཇི་སྐད་དུ་གསུངས་པའི་སྐུ་མདོག་དང་ཕྱག་མཚན་གྱི་གཟུགས་ཀྱི་ཚུལ་དུ་བསྒོམ་མོ་འོ། །ཞལ་གསུམ་ལྟ་བུའི་སྦྱོར་བ་ཡིས། །ཞེས་བྱ་བ་ནི། ཆ་འདྲ་ཞིང་གསལ་བར་གཟུང་བ་ཡིན་པས་ན་ལྟ་བུ་སྟེ་འདོད་ཆགས་ལ་སོགས་པ་སྣང་བ་

གསུམ་མོ་འོ། །གསུམ་པོ་དེ་རྣམས་ཀྱིས་སྦྱོར་བས་ན་ཞལ་གསུམ་ལྟ་བུའི་སྦྱོར་བ་ཡིས། ཞེས་བྱ་བ་སྟེ། ཞལ། གསུམ་པོ་དེས་སྣང་བ་གསུམ་ཉེ་བར་མཚོན་པར་བྱས་པའོ། ཁ་དོག་གསུམ་གྱིས་ཞེས་པ་ནི་ཡི་གེ་གསུམ་གྱིས་སྔགས་ཀྱི་སྐྱེས་བུ་སྟེ། རྣམ་
པར་སྣང་མཛད་དང་ལ་སོགས་པས་རིན་འབྱུང་འོད་དཔག་མེད་དོན་གྲུབ་བཞི་གནས་བཞིར་བསྒོམ་ཞིང་བསམ་ལ་བསླབ་པར་བྱའོ། །རྣམ་སྣང་སོགས་༼ཁ་དོག་གི་སྐད་དོད་ཝརྣ་ཞེས་པ་ཡི་གེ་དང་ཁ་དོག་གཉིས་ཀ་ལ་འགྲོ་བ་ལ་འདིར་ཡི་གེ་ལ་བསྒྱུར་དགོས་སོ། །༽ཕྱོགས་
བཞིར་བསྐྱེད་པའི་རིགས་པ་འདིས་ཇི་ལྟར་རྣམ་སྣང་སོགས་བཞི་པོ་སོ་སོའི་རང་གི་རིགས་དེ་དང་འབྲེལ་༼རྡོ་རྗེ་འཆང་གིས་གཙོ་བོ་བྱས་པ་ནི་མི་བསྐྱོད་པ་འདིར་མེད་དོ། །༽བའི་ལྷའི་ཚོགས་སྤྱན་མ་ནས་གནོད་མཛེས་ཀྱི་བར་སྤྲོ་བར་བྱས་པ་སྟེ། དེ་བཞིན་གཤེགས་
པ་བཞིའི་གནས་ནི་ཉེ་བར་མཚོན་པ་ཉིད་ཀྱིས་ན། ལྷ་ལྷག་མ་དང༌། དེའི་གནས་ཀྱང་ཤེས་པར་བྱའོ་སོ། །བཅོམ་ལྡན་འདས་རྡོ་རྗེ་དམ་ཚིག་ནི་རྡོ་རྗེ་འཆང་ཆེན་པོ་སྟེ། དེས་དེ་སྐད་ཅེས་བཀའ་སྩལ་པའོ།། ༈ དེ་ལྟར་བསྡུས་པའི་དཀྱིལ་འཁོར་ལྷ་སོ་གཉིས་
མངོན་པར་སྤྲུལ་པའི་དཀྱིལ་འཁོར་རྒྱལ་མཆོག་བྱས་ནས་ཡང་ཅི་ཞིག་བྱ་ཞེ་ན། དེ་ལ་ཞེས་བྱ་བ་ལ་སོགས་པ་གསུངས་ཏེ། དེ་ལ་ཞེས་པ་ནི་དེ་བཞིན་གཤེགས་པའི་ཐུགས་ཡང་དག་པར་བསྐུལ་བ་ལའོ། །འདི་ནི་ཞེས་པ་ནི་འོག་ནས་བཤད་པའོ། །མཆོག་
ནི་དམ་པའོ། །རྡོ་རྗེ་གསང་བ་ནི་དེ་བཞིན་གཤེགས་པའི་གསང་བསྟེ། དེ་བཞིན་གཤེགས་པ་རྣམས་ཀྱི་གསང་བ་མཆོག་གོ་འོ། །སྙིང་གའི་དབུས་སུ་ཕྲ་མོ་ཡི། །དཀྱིལ་འཁོར་རྣམས་ནི་བསམ་པར་བྱ། །ཞེས་བྱ་བ་ལ་སོགས་པ་ལ། རྟེན་གྱི་དཀྱིལ་འཁོར་

ཉིད་དང་ངོ་བོ་དབྱེར་མེད་པས་དཀྱིལ་འཁོར་པའི་ལྷ་རྣམས་ལ་དཀྱིལ་འཁོར་ཞེས་བྱའོ་སོ། །དཀྱིལ་འཁོར་པའི་ལྷ་དེ་རྣམས་ཀྱི་རེ་རེའི་སྙིང་གའི་དབུས་སུ་ཚུད་པར་སྙིང་གའི་ཟླ་བ་ལ་གནས་པ་ཕྲ་བ་བསྒོམ་པར་བྱ་ཞིང་ཁྱད་པར་དུ་
བསམ་པར་བྱ་བ་ཡིན་པས་ན་བསམ་པར་བྱ་སྟེ། ཡེ་ཤེས་ཀྱི་རང་བཞིན་ཡིན་པས་ན་ཕྲ་བ་སྟེ་ཡེ་ཤེས་སེམས་དཔའ་བསྒོམ་པར་བྱ་བའོ་ཞེས་བྱ་བའི་བར་དུའོ། །ཡི་གེ་མཆོག་༼བསྒོམ་པར་བྱ་བ་ཡིན་པས་རྣམ་བསྒོམ་བྱའོ། །དེ་ནི་རྣམ་པ་ཁྱད་པར་ལ་བཤད་པའོ། །
༽ཏུ་གྱུར་པའི་ཚིག། དེ་ཡི་དབུས་སུ་བསམ་པར་བྱ། །ཞེས་བྱ་བ་ནི། ཡེ་ཤེས་སེམས་དཔའ་དེ་ཡི་དབུས་སུ་ཆུད་ཅིང་ཐུགས་ཀྱི་ཟླ་བར་ཆུད་པ་དེ་བཞིན་དུ་སོ་སོའི་ཡི་གེ་སྟེ་མི་འགྱུར་བའི་ངོ་བོ་ཉིད་མཆོག་ཏུ་གྱུར་པ་ནི་སྙིང་ཁའི་མི་ཤིགས་པ་ལས་བྱུང་
བའི་ཕྱིར་ཕུལ་དུ་བྱུང་བ་ཡིན་ནོ། །ཚིག་ནི་ཡི་གེ་ཧཱུཾ་མོ། །རྡོ་རྗེ་ཆེན་པོ་རྩེ་ལྔ་པ། །རྟག་ཏུ་སྦྱོར་བས་བསྒོམ་པར་བྱ། །ཞེས་བྱ་བ་ནི། སྦྱོར་བས་ཞེས་པ་སྒྲུབ་པ་པོ་༼ཡི་གེའི་སྐད་དོད་ཨ་ཀྵ་ར་མི་འགྱུར་བ་ལ་འཇུག་པའོ། །༽ངེས་པར་ལེགས་པ་ལ་
སྦྱོར་བར་བྱེད་པས་ན་སྦྱོར་བ་སྟེ་ཏིང་ངེ་འཛིན་གྱི་སེམས་དཔའོ། །ཧཱུཾ་དེ་ལས་རྡོ་རྗེ་ཆེན་པོ་རྩེ་ལྔ་པ་ཁ་རྣམ་པར་གྱེས་པའི་ལྟེ་བར་ཧཱུཾ་གིས་མཚན་པ་བསམ་ཞིང་བསྒོམ་པར་བྱའོ། །སྙིང་གའི་དབུས་སུ་ཕྲ་མོ་ཡི་ཞེས་པའི་རྐང་པ་དྲུག་གིས་བསྟན་ཚུལ་འདིས་ནི་
དམ་ཚིག་དང་ཡེ་ཤེས་དང་ཏིང་ངེ་འཛིན་སེམས་དཔའ་ཞེས་གྲགས་པའི་གསུམ་པོ་དེ་དག་མི་ཕྱེད་པས་ན་རྡོ་རྗེ་སྟེ་དེ་གསུམ་ལྷ་ཐམས་ཅད་ལ་བསམ་ཞིང་བསྒོམ་པར་བྱའོ།། ༈ རྡོ་རྗེ་ཀྱོ་བའི་སྦྱོར་བ་ཡིས། ཞེས་བྱ་བ་ལ། རྡོ་རྗེ་ནི་དེ་བཞིན་

གཤེགས་པ་རྣམས་སོ། །དེ་རྣམས་ཀྱིས་སྤྲོས་པའི་འོད་ཟེར་ནི། སངས་རྒྱས་རྣམས་ཀྱི་ནུས་མཐུ་འགུགས་པ་ལ་ལྕགས་ཀྱུ་དང་འདྲ་བས་ན་ཀྱོ་བ་སྟེ་གླང་པོ་ཆེ་འགུགས་པའི་ལྕགས་ཀྱུ་བཞིན་ནོ། །དེའི་སྦྱོར་བ་ནི་རྡོ་རྗེ་ཀྱོ་བའི་སྦྱོར་བ་སྟེ། རྡོ་རྗེ་ཀྱོ་བའི་སྦྱོར་བ་དེ་ལས་ཞེས་
པ་འོད་ཟེར་སྤྲོས་པའི་འོད་ཀྱི་སྣང་བས་རྡོ་རྗེ་གསུམ་སྟེ། སེམས་དཔའ་སུམ་བརྩེགས་སུ་བྱས་པ་རྣམས་གསལ་བར་བྱས་པར་རྣམ་པར་བསྒོམ་པར་བྱའོ། །ཞེས་པའི་དོན་ནོ། །ཀྱོ་བའི་སྦྱོར་བ་དེ་ཉིད་བསྟན་པར་བྱ་བའི་ཕྱིར། དེ་ཡིས་སྙིང་ཁར་ཞེས་བྱ་བ་ལ་སོགས་པ་གསུངས་ཏེ། 
དེ་ཡིས་ཞེས་པ་རྡོ་རྗེ་གསུམ་གྱིས་ཏེ། སེམས་དཔའ་སུམ་བརྩེགས་ཀྱི་འོད་ཟེར་གྱིས་སངས་རྒྱས་ཀྱི་ཞིང་ན་བཞུགས་པའི་སྙིང་ཁ་སྟེ། བསྒྲུབ་པར་བྱ་བའི་ལྷ་རྣམས་ཀྱིའི་སྙིང་ཁར་བརྡབ་པར་བྱ་ཞིང་བསྐྱོད་པར་བྱ་སྟེ། དཀྱིལ་འཁོར་གྱི་བདག་པོ་ལ་སོགས་པ་སེམས་
དཔའ་གསུམ་གྱི་བདག་ཉིད་ཅན་གྱི་དཀྱིལ་འཁོར་པའི་ལྷ་རྣམས་ཀྱིས་སྤྲོས་པའི་འོད་ཟེར་གྱི་ཚོགས་རྣམས་གཅིག་ཏུ་གྱུར་པའི་འོད་ཟེར་གྱི་ཚོགས་ཀྱི་ལྕགས་ཀྱུས་བསྒྲུབ་པར་བྱ་བའི་ལྷའི་ཐུགས་ཀར་ཞེས་པ་སེམས་དཔའ་གསུམ་དུ་གྲགས་པ་བསྐུལ་བར་
བྱའོ། །ཞེས་བྱ་བའི་སྒྲས་ནི་ཇི་སྙེད་པའི་ལྷ་རྣམས་ཀྱི་ཚོགས་བསྐུལ་བར་བྱ་བའོ། །རྡོ་རྗེ་ལྕགས་ཀྱུས་བརྡབས་པས་སྒྲུབ་པ་པོ་ལ་དགོངས་པར་བྱ་བ་བསྐྱེད་པའི་འོག་ཏུ་ལྷ་སྟེ་གནོད་མཛེས་རྒྱལ་པོ་བཀུག་ལ། དེ་རང་གི་མདུན་དུ་འདུག་སྟེ། བདག་གིས་༼
ལྷ་ཡང་རབ་ཏུ་བསྐུལ་བར་བྱ། །ཞེས་པ་ལ་ཡང་གི་སྒྲ་ནི་བསྡུ་བ་སྟེ་ཞེས་པ་ལྟར་བྱའོ། །དེའི་དོན་ནི་འོད་ཟེར་གྱི་ཀྱོ་བ་བཏང་སྟེ། ལྷ་རྣམས་ཀྱི་ནུས་མཐུ་བཀུག་ནས་རང་ལ་བསྟིམས་པར་མ་ཟད། ལྷ་གནོད་མཛེས་ཀྱང་རབ་ཏུ་བསྐུལ། ཞེས་པ་སྟེ་འཆད་པར་འགྱུར་རོ། ༽ཅི་ཞིག་བགྱི་ཞེས་བཀའ་

ལུང་ནོད་པར་བསམས་ལ་གནོད་མཛེས་དེ་ལ་དེ་བཞིན་གཤེགས་པ་རྣམས་ཀྱིས་བདག་ལ་དངོས་གྲུབ་སྦྱིན་པར་སྐུལ་ཅིག་ཅེས་ལུང་སྟེ། བཀའ་བསྒོ་ཞིང་འོ། །དེས་ཀྱང་སངས་རྒྱས་ཀྱི་ཞིང་དུ་བྱོན་ནས་མིང་འདི་ཞེས་བྱ་བའི་སྒྲུབ་པ་པོ་ཁྱེད་
ཀྱིས་བསྟན་པ་ལ་དགའ་ཞིང༌། དངོས་གྲུབ་མྱུར་དུ་འགྲུབ་པ་དོན་དུ་གཉེར་བ་འདི་ལ། དངོས་གྲུབ་སྩོལ་བར་མཛོད་ཅིག་ཅེས་བསྐུལ་བ་དང༌། ཐུགས་ཀར་ལྕགས་ཀྱུས་བརྡབས་ནས་དེ་རྣམས་ཀྱི་ནུས་པ་བསྡུས་པ་དྲངས་ཏེ་རང་ལ་བཅུག་པར་བསམ་མོ།། ༈ ། འདི་ནི་ཞེས་པ་ནི་བཤད་མ་ཐག་
པའི་ཆོ་ག་སྟེ། དེ་ནི་རྡོ་རྗེ་ཅན་ཐམས་ཅད་ཀྱི་ཞེས་པ་སྒྲུབ་པ་པོ་ཐམས་ཅད་ཀྱིའོ། །སངས་རྒྱས་བྱང་ཆུབ་རབ་བསྒྲུབ་པའོ། །ཞེས་བྱ་བ་ནི། སངས་རྒྱས་ནི་དེ་བཞིན་གཤེགས་པ་རྣམས་སོ་ཏེ། དེ་རྣམས་ཀྱི་བྱང་ཆུབ་ནི་ཀྱི་སེམས་སོ། 
རབ་ཏུ་བསྒྲུབ་པ་ནི་འགུགས་པའོ། །རྡོ་རྗེ་ཞེས་བྱ་བ་ལ་སོགས་པ་ལ། བཤད་མ་ཐག་པའི་སེམས་དཔའ་གསུམ་གྱི་བདག་ཉིད་ཅན་གྱི་རྡོ་རྗེ་ཀྱོ་བ་བསྒོམ་པ་འདི་ནི། རྡོ་རྗེ་པདྨོ་རིགས་ལ་སོགས་ཞེས་བྱ་བ་སྟེ། རྡོ་རྗེ་དང༌། པདྨའི་རིགས་དང༌། ༼
ཞེས་པ་ནི་དེ་རྣམས་ཀྱི་ཐུགས་ཀྱི་ནུས་པ་སྒྲུབ་པ་པོ་ལ་འགུགས་པའོ། །༽སོགས་པས་ནི་དེ་བཞིན་གཤེགས་པ་དང༌། རིན་པོ་ཆེ་དང་ལས་ཀྱི་རིགས་ཀྱི་སྒྲུབ་པ་པོས་ཀྱང་ཉམས་སུ་བླང་བའོ།། ༈ འདི་ནི་ཞེས་པ་བཤད་མ་ཐག་པའི་སྙིང་ཁ་བསྐུལ་
བ་སྟེ། དེ་བཞིན་གཤེགས་པའི་ཐུགས་རབ་ཏུ་བསྐུལ་བ་དེ་ནི་རོལ་མོ་ལྟར་འབྱུང་བས་ན་རོལ་མོའི་འབྱུང་བ་སྟེ། ཇི་ལྟར་རོལ་མོ་ལ་གར་མཁན་ནི་གཅིག་པུ་ཉིད་༼འདིར་རིགས་ལྔ་པོ་སུའི་ཟློས་པ་པོ་ཡིན་ཀྱང་གཙོ་བོ་རྡོ་རྗེ་འཆང་གིས་བྱའོ། །

༽ལས་བསྒྱུར་བས། ལྷའི་དབང་པོ་ལ་སོགས་པ་གཞན་དུ་ཡོངས་སུ་རྟོག་པར་བྱེད་དོ། །དེ་བཞིན་དུ་འདིར་ཡང་ཐུགས་རྡོ་རྗེ་གཅིག་པུ་བསྒྲུབ་པར་བྱ་བ་དང༌། སྒྲུབ་པ་པོ་དང་བསྒྲུབ་པའི་ཚུལ་ཀྱིས་ཡོངས་སུ་རྟོག་གོ་ཞེས་བྱ་བའི་བར་དུའོ།། ༈ ཐུགས་ཡང་
དག་པར་བསྐུལ་བ་འདི་ཡི་དུས་ཀྱི་ཚད་བསྟན་པར་བྱ་བའི་ཕྱིར། རྡོ་རྗེ་ཡི་ནི་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་ཡི་ནི་ཚུལ་མཆོག་འདི་ཞེས་བྱ་བ་ལ། རྡོ་རྗེ་ནི་དེ་བཞིན་གཤེགས་པ་རྣམས་ཏེ། དེ་རྣམས་ཀྱི་ཐུགས་སྙིང་པོ་སྐུལ་བའི་ཆོ་ག་གང་གིས་
གདུལ་བྱ་ལ་དགོངས་པར་ཁྲིད་ཅིང་དྲངས་པ་གང་ཡིན་པ་དེ་ནི་རྡོ་རྗེ་ཡི་ཚུལ་ལོ། །ཐུགས་བསྐུལ་བ་དེ་ལ་མཆོག་ཏུ་གྱུར་ཅིང་ཕུལ་དུ་བྱུང་བས་ན་རྡོ་རྗེ་ཡི་ནི་ཚུལ་མཆོག་སྟེ། ཐུགས་བསྐུལ་བ་དེའི་ཆོ་ག་ནི། རྡོ་རྗེ་འཆང་གིས་གཙོ་བོ་བྱས་པའི་དང་པོ་སྦྱོར་བ་དང༌། དཀྱིལ་འཁོར་རྒྱལ་
མཆོག་དང་འོད་ཟེར་གྱིས་ཀྱོ་བ་དང༌། གནོད་མཛེས་གཏོང་༼འདི་ནི་ཚུལ་གྱི་སྐད་དོད་ན་ཡ་ལ་ངེས་ཚིག་གིས། ནཱི་ཡནྟེ་ཁྲིད་པ་དང༌། ཨ་ཀྲིཥྱ་དྲང་བ་བྱ་བ་ལ་འཇུག་པའོ། ༽བ་སོགས་ཀྱི་ལས་རྒྱལ་མཆོག་དང༌། ཕྱག་རྒྱ་ལ་བརྟེན་ནས་བདེ་བ་བསྐྱེད་དེ། ལུས་ངག་ཡིད་གསུམ་དེ་ཁོ་ནར་
མ་གྲུབ་པའི་སྟོང་པ་ཉིད་ཀྱི་ལྟ་བ་དང་སྦྱར་ཏེ་སྒོམ་པ་དང༌། ཡི་གེ་གསུམ་གྱི་བཟླས་པ་བྱེད་པ་རྣམས་ཏེ། དེ་རྣམས་རྗེས་སུ་བསྒྲུབ་པར་བྱའོ། །ཞག་བདུན་བར་དུ་བྱས་ན་ནི་ཞེས་བྱ་བ་ནི། བརྩམས་པའི་ཉིན་མོ་ནས་བཟུང་སྟེ་ཉིན་ཞག་བདུན་གྱི་བར་དུ་བྱ་བའོ།། ༈ ཡེ་
ཤེས་རྡོ་རྗེ་ཞེས་བྱ་བ་ལ་སོགས་པ་ནི་ཆོ་གའི་ཕན་ཡོན་གསུངས་པ་ཡིན་ཏེ། ཡེ་ཤེས་རྡོ་རྗེ་ཅན་ནི་སྒྲུབ་པ་པོའོ། །གསང་བ་ནི་བླ་མའི་ལུང་སྟེ། མན་ངག་ལས་རྙེད་པ་ཡིན་པས་སོ། །སྐུ་དང་གསུང་དང་ཐུགས་ཞེས་བྱ་བ་ནི་བསྒྲུབ་པར་བྱ་བའི་དེ་བཞིན་

གཤེགས་པའི་སྐུ་དང་གསུང་དང་ཐུགས་སོ། །འགྲུབ་པར་འགྱུར་བ་ནི་སྒྲུབ་པ་པོ་ལ་འགྲུབ་བོ་འོ། འཇིགས་ཤིང་ཞེས་བྱ་བ་ནི་འཇིགས་པར་གྱུར་པ་སྟེ། འགྲུབ་ཚུལ་ནི། སངས་རྒྱས་རྣམས་ཀྱིས་འདི་ལྟར་གྱིས་ལ་སྒྲུབས་ཤིག་དང་འགྲུབ་པར་འགྱུར་
རོ་ཞེས་དམ་བཅས་པའི་དམ་ཚིག་ལས་འདའ་བས་འཇིགས་པའོ། །དེ་ལྟར་གྱུར་པའི་དེ་བཞིན་གཤེགས་པ་རྣམས་ཀྱང་སྐྲག་གྱུར་ནས་ཞེས་བྱ་བ་སྟེ། ཐུགས་རྗེའི་དབང་དུ་གྱུར་པས། བར་དུ་གཅོད་པའི་བགེགས་མེད་པའི་ཐུགས་ཀྱིས་སྒྲུབ་པ་པོ་ལ་མཆོག་སྩོལ་བར་
གཟིགས་པར་འགྱུར་ཏེ། ཡིད་ལ་འདོད་པའི་དངོས་གྲུབ་སྩོལ་བས་རྗེས་སུ་འཛིན་པར་མཛད་པའོ། །རྗེས་སུ་གཟུང་བར་མཛད་ནས་ཅི་ཞིག་མཛད་ཅེ་ན། ཡིད་ལ་མགུ་ཞིང་ཞེས་བྱ་བ་ལ་སོགས་པ་གསུངས་ཏེ། ཡིད་ལ་མངོན་པར་མགུ་བས་དགའ་ཞིང་སྡུག་པར་
གྱུར་པའི་དངོས་གྲུབ་རྒྱ་ཆེ་ཞིང་ཡངས་པའི་འཇིག་རྟེན་པ་རྣམས་དངོས་སུ་དང་འཇིག་རྟེན་ལས་འདས་པ་དབང་ཕྱུག་བརྒྱད་ལ་སོགས་པའི་མཚན་ཉིད་ཅན་བརྒྱུད་ནས་སྩོལ་ཅིང་སྟེར་བར་འགྱུར་རོ། །སུ་ཞིག་གིས་སྩོལ་བར་འགྱུར་ཞེ་ན། སངས་རྒྱས་ཞེས་བྱ་བ་ལ་
སོགས་པ་གསུངས་ཏེ། སངས་རྒྱས་ནི་མི་བསྐྱོད་པ་ལ་སོགས་པའོ། །བྱང་ཆུབ་སེམས་དཔའ་ནི་བྱམས་པ་ལ་སོགས་པའོ། །སྔགས་ཀྱི་སྤྱོད་པའི་མཆོག་སྒྲུབ་པས་ཞེས་བྱ་བ་ནི། བྱང་ཆུབ་ཉིད་ལ་སློབ་པའི་གྲུབ་པའི་སྐྱེས་བུ་རྣམས་ཏེ། དེ་རྣམས་ཀྱིས་སྟེར་
བར་འགྱུར་རོ། སོ།། ༈ སྔར་བཤད་པ་དེ་ལྟར་སྙིང་པོ་སྐུལ་བའི་ཐབས་རྣམས་ལ་ནན་ཏན་ཏུ་མི་བྱེད་པའི་སྒྲུབ་པ་པོ་ཅིར་འགྱུར་ཞེ་ན། རྨོངས་པས་ཞེས་བྱ་བ་ལ་སོགས་པ་གསུངས་ཏེ། གལ་ཏེ་སྒྲུབ་པ་པོ་རྨོངས་པའི་བདག་ཉིད་ཅན་སྙིང་པོ་བསྐུལ་

བར་བྱ་བའི་ཡུལ་འདི་ནི་མཐུ་ཆེན་པོ་དང་ལྡན་པའི་དེ་བཞིན་གཤེགས་པའོ། །བདག་ནི་མཐུ་ཤིན་ཏུ་ཆུང་བའི་ཐ་མལ་པའོ། །དེའི་ཕྱིར་བདག་གིས་དེ་བསྐུལ་མི་ནུས་སོ། །ཞེས་གང་ཡོངས་སུ་རྟོག་པ་སྟེ། བརྟགས་ནས་སྙིང་པོ་བསྐུལ་བ་མི་བྱེད་པ་དེ་ནི་རྨོངས་པའོ། །དེ་ལྟ་བུའི་གཏི་
མུག་གི་བདག་ཉིད་ཅན་གྱི་ངོ་བོ་ཉིད་གང་ཡིན་པ་དེ་ནི་རྨོངས་པའི་བདག་ཉིད་ཅན་ཏེ། དངོས་གྲུབ་སྒྲུབ་པ་དེ་ནི་སྒྲུབ་པ་པོས་དེ་ཡི་སྲོག་གི་ཐ་མ་བར་དུ་ཡིན་ཏེ། དངོས་གྲུབ་སྒྲུབ་པའི་ལས་གང་གིས་དངོས་གྲུབ་ཏུ་འདོད་པ་སྟེ། དངོས་གྲུབ་འགྲུབ་ཏུ་རེ་བའི་ལས་བྱེད་པ་
དེས་སྲོག་ཟད་པར་འགྱུར་གྱི་དངོས་གྲུབ་ཐོབ་པར་ཡང་མི་འགྱུར་ཏེ། སྙིང་པོ་ཡང་དག་པར་བསྐུལ་བ་དང་བྲལ་བའི་ཕྱིར་རོ། །ཞེས་བྱ་བར་དགོངས་ཏེ། སྒྲ་ཇི་བཞིན་པའོ།། ༈ དེ་ལྟར་ཐུན་མོང་གི་སྒྲུབ་པ་བསྐྱེད་རིམ་ལ་ཞུགས་པ་སྔགས་ལ་གཞོལ་བ་རྣམས་
ཀྱི་སྙིང་པོ་ཡང་དག་པར་སྐུལ་བའི་སྦྱོར་བ་བསྟན་ནས། ད་ནི་དངོས་གྲུབ་མཆོག་སྟེ། སྒྲུབ་པ་མཆོག་རྫོགས་རིམ་ལ་གནས་པ་རྣམས་ཀྱི་སྙིང་པོ་བསྐུལ་བ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་ནས་ཞེས་བྱ་བ་ལ་སོགས་
པའི་དོན་ནི་བཤད་ཟིན་ཏོ། །གསུང་ནི་འདི་སྐད་ཅེས་བྱ་བ་ནི་ཚིག་འདི་སྐད་དོ། །བཀའ་སྩལ་ཏོ་ཞེས་བྱ་བ་ནི་གསུངས་པའོ།། ༈ གང་སུ་ཡང་རུང་བའི་སྔགས་ཀྱི་གསང་བ་ལ་ཞུགས་པའི་སྐྱེས་བུ་ནི་སྔགས་ཀྱི་སྐྱེས་བུ་ཇི་སྙེད་པའོ། །རྡོ་རྗེ་གསུམ་གྱི་ཡེ་ཤེས་
ནི་སྣང་མཆེད་ཐོབ་གསུམ་གྱིས་བསྒྲུབ་པར་བྱ་བའི་དེ་བཞིན་གཤེགས་པ་རྣམས་སོ། །༼སྔགས་ནི་གསང་ཆེན་ནོ། །དེ་ལ་ཞུགས་པའི་སྐྱེས་བུ་གང་སུ་ཡང་རུང་བ་ནི། སྔགས་ཀྱི་སྐྱེས་བུ་ཇི་སྙེད་པའོ། །ཞེས་འབྱུང་བ་ལྟར་བདེའོ། །དེའི་དོན་ནི་གསང་ཆེན་རྫོགས་རིམ་ལ་གནས་པའི་སྙིང་པོ་བསྐུལ་དགོས་

པ་ཇི་སྙེད་པ་རྣམས་སོ། །༽སྣང་བ་གསུམ་གྱིས་བསྒྲུབས་པའི་ལུས་དེ་བཞིན་གཤེགས་པ་དེ་དག་གིས་ཡོངས་སུ་གང་བས་ན་ཡོངས་སུ་རྫོགས་པདེའི་དོན་ནི། རྡོ་རྗེ་གསུམ་གྱི་ཡེ་ཤེས་སྣང་བ་གསུམ་ལས་བསྒྲུབས་པའི་སྒྱུ་ལུས་རྡོ་རྗེ་འཆང་
གི་ཕུང་སོགས། དེ་བཞིན་གཤེགས་པ་ལ་སོགས་པར་བཤད་པའི་སྐུ་དེ་རྫོགས་པའོ། །སྒྱུ་ལུས་གྲུབ་པ་དེ་རྣམས་ཀྱིས་དངོས་པོ་ཐམས་ཅད་བརྟག་པ་ནི་དབང་པོ་གཉིས་ཀྱི་སྦྱོར་བས་འགྱུར་གྱི་གཞན་གྱིས་ནི་མ་ཡིན་ཏེ། དངོས་པོ་ཐམས་ཅད་བརྟག་པར་
བྱ་ཞེས་བྱ་བ་ལ། དངོས་པོ་ཐམས་ཅད་ནི་བཤད་མ་ཐག་པ་དང༌། འོག་ནས་བཤད་པ་སྟེ་སྒྲུབ་པ་ནི་སྒྲུབ་པ་པོ་དང་སྒྲུབ་བྱེད་ཀྱི་ཐབས་དང་བསྒྲུབ་པར་བྱ་བ་ལ་སོགས་པའི་རབ་ཏུ་སྦྱོར་བ་ཇི་སྙེད་པ་ཐམས་ཅད་ནི་བརྟག་པར་བྱ་བའི་གཞིའོ། །དེ་རྣམས་ཀྱི་
བརྟག་པ་ནི་སྒྱུ་ལུས་པ་དེས་བསྐྱེད་པ་སྟེ། ལེའུ་བཅོ་ལྔ་པར་འཆད་པ་ལྟར་སྣོད་བཅུད་ཀུན། ཀུན་རྫོབ་པ་སྒྱུ་མའི་ངོ་བོར་བལྟ་བ་དང༌། དེ་ཐམས་ཅད་ཀྱང་དོན་དམ་འོད་གསལ་གྱི་ངོ་བོར་འཇུག་པའོ། །དེ་ནི་དབང་པོ་གཉིས་ཀྱི་སྦྱོར་བ་ཡིས་ཞེས་བྱ་བ་སྟེ། དབང་
པོ་གཉིས་ནི་བདེན་པ་གཉིས་སོ། །དེ་གཉིས་ཀྱི་འི་སྦྱོར་བ་ནི་གཅིག་ཏུ་འདུས་པ་སྟེ། ཟུང་འཇུག་གོ། ཟུང་འཇུག་དེས་འགྲུབ་པར་འགྱུར་བ་ནི་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་གང་ཅི་ཡང་རུང་བ་དེ་ཐམས་ཅད་འབད་རྩོལ་ཆེན་
པོ་ལ་མི་ལྟོས་པར་འགྲུབ་པ་ནི་དབང་པོ་གཉིས་ཀྱི་སྦྱོར་བ་ཟུང་འཇུག་དང་བྲལ་བས་འགྲུབ་པར་མི་འགྱུར་རོ། །ཞེས་བྱ་བར་དགོངས་སོ། །འདི་ནི་ཞེས་བྱ་བ་ལ་སོགས་པ་ལ་གང་བཤད་མ་ཐག་པའི་སྦྱོར་བས་སྒྲུབ་པ་རྫོགས་པར་བྱེད་པ་འདི་ནི་

སངས་རྒྱས་ཐམས་ཅད་ཀྱི་སྟེ། དེ་བཞིན་གཤེགས་པ་ཐམས་ཅད་དང་འབྲེལ་བའི་སྔགས་ཀྱི་དམ་ཚིག་སྟེ་འདའ་བར་མི་བྱ་བ་གང་ཡིན་པ་དེ་ནི་སྔགས་ཀྱི་དམ་ཚིག་གོ། དེ་རྣམས་ཀྱི་བསྒོམ་པ་ནི་སྒོམ་པའི་ཐབས་སོ།། ༈ རིག་མའི་དབང་
ཕྱུག་ཅེས་བྱ་བ་ལ་སོགས་པས་ནི། དབང་པོ་གཉིས་ཀྱི་སྦྱོར་བཟུང་འཇུག་འགྲུབ་པའི་ཐབས་གསུངས་པ་ཡིན་ཏེ། རིག་མའི་དབང་ཕྱུག་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འོད་གསལ་ལོའོ། །དེར་ཞུགས་པས་ཕུང་པོ་ལ་སོགས་པ་རྣམས་
མི་སྣང་བར་བྱས་པའི་སྤྱོད་པ་བྱས་ནས་མཐར་ཟུང་འཇུག་བསྐྱེད་ནས་དེ་བསྒོམ་པར་བྱའོ་ཞེས་སྟོན་པ་ནི་རྡོ་རྗེའི་སྦྱོར་བ་སྟེ། ཀུན་རྫོབ་དང་དོན་དམ་པའི་བདེན་པ་ཞེས་གྲགས་པའི་སྦྱོར་བ་སྟེ། སྦྱོར་བ་ནི་གཅིག་ཏུ་བྱས་པ་ཟུང་འཇུག་ཡིན་ལ་དེ་བསྒོམ་པར་
བྱ་བའོ།། ༈ དེ་ནས་ཟུང་འཇུག་གྲུབ་པར་གྱུར་ན་ཅི་ཞིག་བྱ་ཞེ་ན། ཆགས་ལ་ཞེས་བྱ་བ་ལ་སོགས་པ་གསུངས་ཏེ། དོན་དམ་པའི་བདེན་པ་ལ་ཞུགས་པའི་འོག་ཏུ་བདེན་པ་གཉིས་ཀྱི་བདག་ཉིད་ཅན་གྱི་རང་གི་ཕྱག་རྒྱ་ཆེན་པོ་ཟུང་འཇུག་གི་སྐུ་
བསྐྱེད་ལ། ཟུང་འཇུག་དེས་ཁམས་གསུམ་དུ་སེམས་ཅན་དེ་རྣམས་ཡོངས་སུ་མི་སྤོང་བ་ལོངས་སྐུ་སེམས་ཅན་གཞན་གྱིས་མི་མཐོང་བ་གཞན་གྱིས་མཐོང་བའི་དོན་དུ་སྤྲུལ་སྐུར་བསྒྱུར་བའི་སྦྱོར་བ་བྱས་པས་སེམས་ཅན་རྣམས་ཀྱིས་དེ་མཐོང་ནས་ཆགས་
ཤིང་ཞེན་པའི་དང༌། ཆགས་པས་ལྟ་བ་ནི་ཁམས་གསུམ་ན་གནས་པའི་སེམས་ཅན་གྱི་ཚོགས་རྣམས་ཀྱིས། འདི་ནི་བདག་ཅག་གི་ཕའོ་ཞེས་བྱ་བ་ལ་སོགས་པའི་བློ་བསྐྱེད་དེ། ཆགས་པ་དང་བཅས་ཤིང་མང་དུ་གཅེས་པར་འཛིན་པའི་

ལྟ་བས་ཏེ། བསམ་པས་ཟུང་འཇུག་དེ་ལ་ལྟ་བར་ཤེས་པར་བྱའོ། །འདི་ནི་ཞེས་པ་བཤད་མ་ཐག་པ་གང་ཡིན་པ་དེ་ནི་དམ་ཚིག་གི་དཀྱིལ་འཁོར་ཏེ། དམ་ཚིག་ནི་རྡོ་རྗེ་འཆང་ཆེན་པོའོ། །དེའི་དཀྱིལ་ནི་སྙིང་པོར་གྱུར་པའོ། །དེ་
ལེན་ཅིང་འཛིན་པས་ན་དམ་ཚིག་གི་དཀྱིལ་འཁོར་ཏེ། དེ་གང་ཞེ་ན། སློབ་པའི་ཟུང་འཇུག་གིས་མི་སློབ་པའི་ཟུང་འཇུག་གི་སྙིང་པོ་ལེན་པས་ཆོ་གའོ།། ༈ དེ་ལྟར་དངོས་གྲུབ་འགྲུབ་པའི་ཐབས་དང་བཅས་ཤིང་དེ་གྲུབ་པའི་འབྲས་བུ་དང་བཅས་པའི་ཐུགས་ཡང་
དག་པར་བསྐུལ་བ་བསྟན་ནས། འབྲས་བུ་དེ་གྲུབ་པའི་རྣལ་འབྱོར་པ་རྣམས་ཀྱིས་རབ་ཏུ་འཇུག་པ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཀུན་ནི་རྣམ་པར་སྣང་མཛད་ལ་སོགས་པར་ཡོངས་
སུ་བརྟགས་པའི་གཟུགས་ཀྱི་ཕུང་པོ་ལ་སོགས་པའོ། །ཕུང་སོགས་དེ་རྣམས་ཀྱི་བདག་ཉིད་ནི་ངོ་བོ་ཉིད་དེ་དོན་དམ་པའི་བདེན་པར་ཞུགས་པའི་འོད་གསལ་ལོ་འོ། དེ་ལས་སྐྱེས་པས་ན་དེ་བཞིན་གཤེགས་པ་ཀུན་གྱི་སྲས་ཏེ་རྡོ་རྗེ་འཆང་ཆེན་པོའོ། །
སངས་རྒྱས་ཐམས་ཅད་ཀྱིས་དབང་བསྐུར་བར་གྱུར་པས་ན་ཐམས་ཅད་དབང་བསྐུར་རོ། །དེ་ཉིད་ཀྱིས་ན་སངས་རྒྱས་ཀུན་གྱི་གཙོ་བོ་སྟེ་དེས་འོག་ནས་བཤད་པའི་གསུང་འདི་སྐད་ཅེས་བཀའ་སྩལ་པའོ།། ༈ འཇིག་རྟེན་ཁམས་ནི་
ཞེས་བྱ་བ་ལ་སོགས་པ་ལ། འཇིག་རྟེན་གྱི་ཁམས་མཐའ་ཡས་ཤིང་མུ་མེད་པ་ཐམས་ཅད་ན་ཐ་མ་དང་འབྲིང་དང་མཆོག་གི་དབྱེ་བས་ཕྱེ་བའི་བུད་མེད་ཇི་སྙེད་ཡོད་པར་གྲགས་པ་ཀུན་གཟུགས་རྡོ་རྗེ་ལ་སོགས་པར་ཡོངས་སུ་བརྟགས་པ་སྟེ། 

བསྒོམས་ལ་སྤྱད་པར་བྱའོ་ཞེས་སྦྱར་རོ། །ཕྱག་རྒྱ་ཆེན་པོ་ནི་རྣམ་པ་གཉིས་ཏེ། གང་ཡིན་ཞེ་ན། བསྐྱེད་རིམ་པའི་སྔགས་ཀྱི་སྐུ་དང༌། རྫོགས་རིམ་པའི་ཡེ་ཤེས་ཀྱི་སྐུའོ། །དེ་ལ་སོགས་པའི་སྦྱོར་བ་ནི་དེ་ཁོ་ན་ཉིད་ལ་དམིགས་པ་སྟེ། དེ་ཁོ་ན་ཉིད་ལ་དམིགས་པའི་
རྣལ་འབྱོར་དེས་གཟུགས་ལ་སོགས་པའི་ཡུལ་དེ་རྣམས་ཉེ་བར་ལོངས་སྤྱད་པར་བྱའོ། །བྱེ་བ་གྲངས་མེད་རྡོ་རྗེ་འཛིན། །སངས་རྒྱས་གནས་ནི་༼སོགས་ཀྱི་སྐད་དོད་དང་པོ་ལའང་འཇུག་པས། དེའི་སྦྱོར་བ་དང་པོ་དེ་ཁོ་ན་ཉིད་ལ་དམིགས་པ་སྟེ། ཞེས་བསྒྱུར་བ་བདེའོ། །
༽དེར་སྤྲོ་བྱ། །ཞེས་བྱ་བ་ལ། བྱེ་བ་གྲངས་མེད་པའི་ཚད་དང་ལྡན་པའི་སངས་རྒྱས་གནས་ཏེ་སངས་རྒྱས་ཀྱི་སྤྲུལ་པ་འདི་གང་ནས་སྤྲོ་ན་ཟུང་འཇུག་སྤྲུལ་སྐུའི་ཕྱག་རྒྱ་ཆེན་པོའི་ལ་སོགས་པའི་སྦྱོར་བ་དེར་ནི་སྟེ། དེ་ནས་སོ་རྡོ་རྗེ་འཛིན་ཅེས་པ་རྡོ་རྗེ་ཅན་
གྱིས་སྤྲོ་བར་བྱའོ་ཞེས་བཅོམ་ལྡན་འདས་བྱང་ཆུབ་ཀྱི་དམ་ཚིག་སྟེ་རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ།།༼ཕ་ཚབ་ཀྱི་འགྱུར་ལ་སོགས་མེད་ལ། ཆག་འགྱུར་ལས། ཕྱག་རྒྱ་ཆེན་པོའི་སྔོན་གྱི་སྦྱོར་བ་དེར། ཞེས་པ་ལྟར་ན། ཟུང་འཇུག་པའི་སྤྲུལ་སྐུར་བསྒྱུར་བའི་
ཕྱག་རྒྱ་ཆེན་པོ་དེ་ཡི་སྔོན་ལ་ཟུང་འཇུག་ལོངས་སྐུ་དེ་ནས་སྤྲོ་བའི་དོན་ནོ། །༽༈ བྱང་ཆུབ་འདི་ཡིས་ཐོབ་པར་འགྱུར། ཞེས་བྱ་བ་ནི་འདི་ཆོས་ཐམས་ཅད་ཀྱི་རང་གི་ངོ་བོ་ཡིན་ལུགས་ཇི་བཞིན་དུ་རྟོགས་པར་མཛད་པ་ལས་མི་གཡོ་བས་ན་བྱང་ཆུབ་སྟེ། དེ་ཟུང་
འཇུག་གི་སྦྱོར་བ་འདི་ཡིས་ཐོབ་པར་འགྱུར་རོ། །བྱང་ཆུབ་དེ་ཇི་ལྟ་བུ་ཞེ་ན། རྡོ་རྗེ་གསུམ་པོ་མཁའ་འདྲ་བའི་ཞེས་བྱ་སྟེ། སྐུ་རྡོ་རྗེ་ལ་སོགས་པའི་ངོ་བོ་ཉིད་ནི་རེག་པར་བྱར་མེད་པས་ནམ་མཁའ་ལྟ་བུ་སྟེ། འབྲས་བུའི་བྱང་ཆུབ་དེ་འཐོབ་པར་འགྱུར་བའོ། །སློབ་

བཞིན་པ་ལ་གནས་པའི་ཕན་ཡོན་བསྟན་པར་བྱ་བའི་ཕྱིར། བྱང་ཆུབ་སེམས་དཔའ་ཞེས་བྱ་བ་ལ་སོགས་པ་གསུངས་ཏེ། སློབ་བཞིན་པའི་བྱང་ཆུབ་སེམས་དཔའ་ལ་ཉེ་བར་གདགས་པ་སྟེ། བཏགས་ནས་རྒྱལ་བ་ཞེས་གསུངས་སོ་ས་ན། 
རྒྱལ་བའི་ཡོན་ཏན་ཉིད་རྒྱལ་བ་སྟེ་དེ་རྣམས་ཀྱི་འབྱུང་གནས་སུ་འགྱུར་བ་ནི་ཇི་ལྟར་རྒྱ་མཚོ་རིན་པོ་ཆེ་ཀུན་གྱི་འབྱུང་གནས་སུ་གྱུར་པ་བཞིན་ནོ། །ཟུང་འཇུག་སློབ་བཞིན་པ་ལ་གནས་པའི་བྱང་ཆུབ་སེམས་དཔའ་ཉིད་ཀྱིས་རྡོ་རྗེ་སེམས་དཔའ་ལྟ་བུའི་བདེ་བ་དམ་
པ་དང༌། ནད་མེད་པ་ལ་སོགས་པ་ཐོབ་ཅིང་ཚེ་རིང་བ་གང་ཡིན་པ་དེ་ནི་རྡོ་རྗེ་སེམས་དཔའི་ཚེ་སྟེ་དེས་རྒྱལ་བའི་ཡོན་ཏན་རྣམས་འཐོབ་པར་འགྱུར་བ་སྟེ། དགོངས་པས་བཤད་པའོ།། ༈ འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་འགྲུབ་པའི་
ཕྱིར། དེ་བཞིན་གཤེགས་པ་ཐམས་ཅད་ཀྱི་སྙིང་པོ་བསྐུལ་བའི་ལེའུའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅུ་པ་མཐའ་དྲུག་གིས་བཤད་པའོ། །། །དེ་ལྟར་རིམ་པ་
གཉིས་ཀྱི་རྣལ་འབྱོར་པ་གཉིས་ཀྱི་སྙིང་པོ་བསྐུལ་བ་རྣམ་པ་གཉིས་བཤད་ནས། རྟོག་པ་སྟེ། བཏགས་པ་བསྐྱེད་རིམ་དང་རྫོགས་པའི་རིམ་པའི་རྣལ་འབྱོར་པ་རྣམས་ཀྱི་སྔགས་དང་ཡེ་ཤེས་ཀྱི་ལྷའི་སྐུ་རྣམ་པ་གཉིས་པོ་ལེའུ་དང་པོ་ལས་གསུངས་
པ་གསལ་བར་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་ལེའུ་བཅུ་གཅིག་པ་གསུངས་ཏེ།། ༈ དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ནི་ཨོཾ་ལ་སོགས་པའི་ཡི་གེ་གསུམ་མོ། །གསུམ་པོ་དེས་བསྐྱེད་པར་གྱུར་བའི་

སྐྱེས་བུའི་མཆོག་ནི་ལྷ་སྟེ་ཏིང་ངེ་འཛིན་གང་ལ་མིང་དེ་སྐད་ཅེས་བྱ་བའི་ཏིང་ངེ་འཛིན་ལྷ་བསྐྱེད་ཚུལ་སྟོན་པ་དེ་ལ་ཐུགས་རྩེ་གཅིག་ཏུ་བཞག་ནས་སྙོམས་པར་ཞུགས་ཤིང་མངོན་སུམ་དུ་མཛད་ནས་འདི་གསུངས་ཏེ། དེ་གང་ཞེ་ན། དེ་བཞིན་གཤེགས་པ་
ཐམས་ཅད་ཀྱི་སྔགས་གསང་བར་གྱུར་པའི་རྡོ་རྗེ་རིག་པ་ནི་ཨོཾ་ལ་སོགས་པ་ཡི་གེ་གསུམ་པོ་ཉིད་དོ། །དེ་རྣམས་ཀྱིས་གང་དུ་སྐྱེས་བུ་སྟེ་ལྷ་སྐྱེད་པའི་ལེའུ་དེ་གསུངས་སོ་ཞེས་པ་སྟེ་སྡུད་པ་པོའི་ཚིག་གོ། ༈ལེའུའི་མཚན་དོན་འདི་ཉིད་བཅོམ་
ལྡན་འདས་ཀྱི་གསུང་གིས་བསྟན་པར་བྱ་བའི་ཕྱིར། རྡོ་རྗེ་གསུམ་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་གསུམ་ནི་སྐུ་དང་གསུང་དང་ཐུགས་རྡོ་རྗེའོ། །དེ་སྐྱེད་པར་བྱེད་པའི་ཡི་གེ་ཨོཾ་ལ་སོགས་པ་ནི་རྡོ་རྗེ་གསུམ་ཡིག་སྟེ། དེ་ལས་སྔགས་ཐམས་
ཅད་འབྱུང་བས་ན་སྔགས་ཀྱི་མཆོག་ཡིན་ལ། སྔགས་དེས་ཏེ། དེ་ལ་བརྟེན་ནས་ལྷའི་སྐུ་ཕྱག་རྒྱ་ཆེན་པོ་རྣམ་པར་བསྒོམ་པར་བྱའོ། །ཕྱག་རྒྱ་ཆེན་པོ་ཞེས་བྱ་བ་ནི་ས་འོག་ས་སྟེང་ས་བླ་ན་རབ་ཏུ་མཆོད་པ་ཡིན་པའི་ཕྱིར། མཆོད་པས་ཆེ་བའི་དགའ་ཞིང་༼
ཕྱག་རྒྱ་ཆེན་པོའི་སྐད་དོད་ལ་མ་ཧཱ་མུ་དྲཱ་ལ་པྲ་བུ་ཛྱ་ཏྭ་ད་མ་ཧཱ་ཏིཾ་ཞེས་པས། རབ་ཏུ་མཆོད་པར་བྱ་བ་ཡིན་པའི་ཕྱིར་ཆེན་པོའོ། །མུ་དཾ་དགའ་བ་ཧ་ར་ཥཾ་མགུ་བ་ཏྲ་བ་ཏི་སོང་ཞིང་གཙྪ་ཏི་སོན་པས་ཕྱག་རྒྱ་ཆེན་པོ་སྟེ། བསྡུ་ན་མཆོད་བྱ་ཆེན་པོ་དགའ་ཞིང་མགུ་བར་བྱེད་པ་དེར་སོང་ཞིང༌། དེར་སླེབ་པ་ཕྱག་ཆེན་གྱི་
དོན་ཡིན་ལ། རིགས་སོ་སོའི་ལྷའི་སྐུར་སྐྱེད་པ་ལ་ཡང་དོན་དེ་ཚང་བས་ཕྱག་ཆེན་ནོ། །༽མགུ་བར་འགྲོ་ཞིང་སོན་པར་གྱུར་པས་ན་ཕྱག་རྒྱ་ཆེན་པོའོ། །དེ་རྣམ་པར་བསྒོམ་པ་ནི་ཉམས་སུ་བླངས་པའོ། །བྱང་ཆུབ་ཐམས་ཅད་ནི་མངོན་པར་བྱང་ཆུབ་པ་རྣམ་པ་ལྔ་སྟེ་

སྐུ་ཕྱག་རྒྱ་ཆེན་པོ་དེ་འཐོབ་པ་ནི་འོ། །ཡེ་ཤེས་རྡོ་རྗེ་ནི་སྒྲུབ་པ་པོ་སྟེ་དེས་བྱ་བའོ། །ཨོཾ་ཞེས་བྱ་བ་ལ་སོགས་པས་ནི་ཡི་གེ་གསུམ་གྱིས་གང་བྱེད་པའི་བྱ་བ་གང་ཡིན་པ་སྟོན་ཏེ། ཡི་གེ་ཨོཾ་ནི་ཡེ་ཤེས་ཏེ་དེ་བཞིན་གཤེགས་
པ་རྣམ་སྣང་གི་འི་སྙིང་པོ་སྟེ་ས་བོན་ནོ། །ཨོཾ་ཡིག་༼པ་ཚབ་ཀྱིས་བྱང་ཆུབ་ཐམས་ཅད་འདྲེན་བྱེད་པ། །ཡེ་ཤེས་རྡོ་རྗེ་དག་གིས་བྱ། །ཞེས་བསྒྱུར་བ་ལེགས་སོ། །༽དེས་རྣལ་འབྱོར་པའི་མི་ཕྱེད་པ་རྡོ་རྗེའི་ལུས་ཏེ་སྐུ་སྐྱེད་པས་ན་རྡོ་རྗེ་སྐུ་ནི་ཐོབ་བྱེད་པའོ། །བྱང་ཆུབ་
ནི་དེ་ཁོ་ན་ཉིད་འོད་གསལ་ལོ་དོ། །འོད་གསལ་དེ་ལས་སྤྲུལ་ཅིང་བྱུང་བའི་བདག་ཉིད་གང་ཡིན་པ་དེ་ནི་བདག་མེད་པ་སྟེ་འོད་དཔག་ཏུ་མེད་པའོ། །འོད་དཔག་མེད་དེའི་ངོ་བོ་ཉིད་ནི་བདག་མེད་པ་སྟེ་བདག་མེད་པ་ནི་ཡི་གེ་ཨཱཿའོ། །ཡི་གེ་དེའི་ངོ་བོ་ཉིད་ཀྱིས་
རྣལ་འབྱོར་པ་རྣམས་ཀྱི་མི་ཕྱེད་པ་རྡོ་རྗེའི་གསུང་སྐྱེད་པར་བྱེད་པས་ན་རྡོ་རྗེ་གསུང་ནི་འཐོབ་བྱེད་པའོ། སྐུ་དང་གསུང་གི་རྟེན་དུ་གྱུར་སྐུ་དང་གསུང་ལ་བརྟེན་པར་གྱུར་པའི་ཐུགས་ནི་སྐུ་གསུང་ཐུགས་ཏེ། མི་བསྐྱོད་པའོ། །དེའི་ངོ་བོ་ཉིད་ཀྱི་རྡོ་རྗེ་གསུམ་དང་
མི་ཕྱེད་པས་ཐ་མི་དད་པ་ཉིད་གང་ཡིན་པ་དེ་ནི་རྡོ་རྗེ་མི་ཕྱེད་གསུམ་མོ། །ཐུགས་དེ་རྣལ་འབྱོར་པའི་རྒྱུད་ལ་སྐྱེད་པར་བྱེད་པས་ན་རྡོ་རྗེ་མི་ཕྱེད་གསུམ་འཐོབ་པ་སྟེ་ཡི་གེ་ཧཱུཾ་མོ་ལ། དེ་སྐད་ཅེས་གསུངས་སོ། །དེ་བཞིན་གཤེགས་པ་ཐམས་
ཅད་ཀྱི་སྐུ་དང་གསུང་དང་ཐུགས་ཀྱི་སྔགས་ཀྱི་སྐྱེས་བུ་ནི་རྡོ་རྗེ་འཆང་ཆེན་པོས་འོ།། ༈ བཤད་མ་ཐག་པའི་ཕྱག་རྒྱ་ཆེན་པོ་རིགས་སོ་སོའི་སྐུ་བསྐྱེད་པ་རིམ་པ་བཞིན་དུ་བསྟན་པར་བྱ་བའི་ཕྱིར། ནམ་མཁའ་རྡོ་རྗེ་ཞེས་བྱ་བ་ལ་སོགས་

པ་གསུངས་ཏེ། ནམ་མཁའ་རྡོ་རྗེ་ནི། ནམ་མཁའ་སྟོང་པ་ཉིད་སྒོམ་པ་ཡེ་ཤེས་ཀྱི་ས་སྟེ། དེའི་དབུས་སུ་ཆོས་འབྱུང་དེར་ཆུད་ཅིང་གནས་པར་དཀྱིལ་འཁོར་རྡོ་རྗེ་ཀུན་ལས་སྐྱེས་པ་བསམ་པར་བྱ་སྟེ། རྡོ་རྗེ་ཀུན་ནི་སྤྱན་ལ་སོགས་པ་ལྷ་མོ་བཞི་ཡིན་ལ། ལྷ་མོ་བཞིའི་ངོ་བོར་
གྱུར་པའི་འབྱུང་བཞིའི་དཀྱིལ་འཁོར་དེ་རྣམས་ཀྱི་དཀྱིལ་འཁོར་རིམ་གྱིས་བསྒོམས་པ་རྣམས་གཅིག་ཏུ་འདྲེས་པ་ལས་བསྐྱེད་པའི་དཀྱིལ་འཁོར་ཏེ། རྡོ་རྗེའི་ས་སྣ་ཚོགས་རྡོ་རྗེ་བསྒོམ་པར་བྱ་བའོ། །དེ་རུ་སྟེ་སའི་ཆ་དེའི་སྟེང་དུ་ཡི་གེ་བྷྲུཾ་གཞལ་ཡས་ཁང་སྐྱེད་པའི་རྒྱུར་
གྱུར་པ་བསམ་པར་བྱའོ། །རྡོ་རྗེའི་སྤྲིན་ནི་དེ་བཞིན་གཤེགས་པའི་ཚོགས་ཏེ། ཡི་གེ་དེའི་ཁྱད་པར་ནི་སེམས་ཅན་རྣམས་ཀྱི་ལྷག་པར་མོས་པའི་བསམ་པས་ཇི་ལྟ་བ་བཞིན་དུ་སྤྲོ་བ་ནི་འཕྲོ་བ་སྟེ། དེ་བསྐྱེད་ཅིང་འཛིན་པར་བྱེད་པས་ན་རྡོ་རྗེ་སྤྲིན་ནི་འཕྲོ་སྐྱེད་
པ་སྟེ་ཡི་གེ་བྷྲུཾ་མོ། །དེ་ལ་ཞེས་བྱ་བ་ལ་སོགས་པས་ནི་ཡི་གེ་བྷྲུཾ་སྟོན་ཏོ། །བྷྲུཾ་ཡིག་འདི་ནི་ཡེ་ཤེས་རྡོ་རྗེ་རྣམ་སྣང་གི་སྙིང་པོ་སྟེ་ས་བོན་ཡིན་པ། དེ་ཡོངས་སུ་གྱུར་པ་ལས་གཞལ་ཡས་ཁང་རྫོགས་པར་བསྒོམ་མོ། །དེ་ནས་ལྷག་མོས་སྒོམ་པ་དང༌། དེ་འོད་གསལ་དུ་སྡུད་པ་འོག་
༼འདིས་ཡི་གེ་དེ་ལས་སངས་རྒྱས་ཀྱི་སྤྲིན་གྱི་འོད་ཟེར་འཕྲོ་བར་སྟོན་གྱི། ཡི་གེ་དེས་ལྷག་མོས་ཀྱི་དཀྱིལ་འཁོར་བསྐྱེད་པར་སྟོན་པ་མིན་ནོ། །པ་ཚབ་ཀྱི་འགྱུར་ལའང༌། མོས་པ་ཇི་ལྟ་བ་བཞིན་ཞེས་པ་ལས་མེད་དོ། ༽ནས་སྟོན་པ་ལྟར་བྱས་པའི་དེ་བཞིན་ཉིད་ལས་བྱང་ཆུབ་པའི་རྗེས་སུ་རྡོ་རྗེའི་
དཀྱིལ་འཁོར་ནི་ཉི་མའི་དཀྱིལ་འཁོར་ཏེ། དེའི་དབུས་སུ་ཡི་གེ་ཧཱུྃ་གནས་པར་བསྒོམ་པར་བྱ་བ་སྟེ། ཡི་གེ་ཧཱུྃ་ལས་བྱུང་བའི་ཉི་མའི་དཀྱིལ་འཁོར་བསྒོམ་པར་བྱའོ་ཞེས་བྱ་བར་དགོངས་སོ། །དེ་བཞིན་དུ་ཞེས་པ་ནི་གསལ་བའི་དཀྱིལ་འཁོར་ཟླ་བའི་དབུས་སུ་གནས་

པར་ཨོཾ་དང༌། ཆོས་ཀྱི་དཀྱིལ་འཁོར་པདྨའི་དབུས་སུ་གནས་པར་ཨཱཿབསྒོམ་པར་གསུངས་པའི་དོན་ཡང་ཡི་གེ་ཨོཾ་དང་ཨཱཿལས་བྱུང་བའི་ཟླ་བ་དང་པདྨའི་དཀྱིལ་འཁོར་ཡང་བསྒོམ་པར་བྱབའི་དོན་ནོ་འོ། །དེ་ལྟར་དཀྱིལ་འཁོར་གསུམ་པོ་
འོག་ཏུ་ཉི་མ། དེའི་སྟེང་དུ་ཟླ་བ། དེའི་སྟེང་དུ་པདྨ། བསྐྱེད་ནས་པདྨའི་ལྟེ་བའི་སྟེང་དུ་ས་བོན་གསུམ་པོ་དེ་ཉིད་རྣམ་པར་དགོད་པར་བྱའོ་ཞེས་བྱ་བ་ནི་དངོས་སུ་མེད་ཀྱང་ཀླུ་སྒྲུབ་ཀྱི་མན་ངག་ཡིན་ནོ། །ཡི་གེ་བྷྲུཾ་གྱིས་གནས་བསྒོམས་ཏེ་ཞེས་བྱ་བ་ལ་སོགས་པ་རྐང་པ་
གཉིས་ཀྱིས་ནི། སྔར་བཤད་པའི་དོན་སྔོན་དུ་གཞལ་ཡས་ཁང་བསྐྱེད་ནས་དེའི་འོག་ཏུ་དཀྱིལ་འཁོར་གསུམ་སྒོམ་པར་བཤད་པ་དེའི་གོ་རིམ་དེ་ཁོ་ན་ལྟར་བྱའོ་ཞེས་ངེས་པར་བྱེད་དེ། སྔར་བཤད་པའི་རིམ་པ་དེ་བཞིན་དུ་ཡི་གེ་བྷྲུཾ་གྱིས་གནས་བསྒོམས་ཏེ། རྡོ་རྗེ་གསུམ་འབྱུང་
བསྒོམ་པར་བྱ། །ཞེས་པ་འདིས་སྔོན་དུ་གཞིའི་དཀྱིལ་འཁོར་བསམས་ལ་དེའི་འོག་ཏུ་དཀྱིལ་འཁོར་དེའི་དབུས་སུ་རྡོ་རྗེ་གསུམ་གྱི་ས་བོན་ལས་འབྱུང་བའི་ཉི་ཟླ་པད་གསུམ་གྱི་མཚན་མ་གསུམ་བསྒོམ་པར་བྱ་ཡི་གཞན་དུ་སྟེ། གཞན་མ་བསྒོམ་པར་དེ་གསུམ་སྒོམ་པ་དང༌། གོ་
རིམ་བཟློག་ནས་སྒོམ་པ་ནི་མ་ཡིན་ནོ་ཞེས་སྟོན་ཏོ། །༼མདོ་བསྲེ་ལས། དཀྱིལ་འཁོར་གསུམ་གྱི་དབུས་སུ་ཡི་གེ་གསུམ་གནས་པར་སྒོམ་པར་གསུངས་པའི་དོན། སྐུ་གསུང་ཐུགས་བྱིན་བརླབས་ཀྱི་སྐབས་ལ་སྦྱར་བ་དང༌། ཡང་མདོ་བསྲེ་དང་རྣམ་གཞག་ལས། རྡོ་རྗེ་གསུམ་འབྱུང་
བསྒོམ་པར་བྱ། །ཞེས་པ་འདི་ལྷག་མོས་ཀྱི་གཙོ་བོ་སྐྱེད་པ་ལ་སྦྱར་བ་དང༌། འགྲེལ་པའི་བཤད་པ་གཉིས་འགལ་བར་མི་བསམ་སྟེ། ཡབ་སྲས་ཀྱི་གཞུང་ནས་རྒྱུད་ཀྱི་རྡོ་རྗེའི་ཚིག་རེ་རེ་ཡང་དོན་མི་འདྲ་བ་དུ་མ་ལ་སྦྱོར་བ་སྔར་ལེའུ་བདུན་པའི་སྐབས་སུ་བཤད་པ་བཞིན་ཡིན་པའི་ཕྱིར་དང༌། དགོངས་པ་ལུང་སྟོན་

ལས་ཀྱང་། ཚིག་གཅིག་ལ་ཡང་སྣ་ཚོགས་དོན། །ཞེས་འདུས་པའི་རྒྱུད་ཀྱི་ཚིག་གཅིག་ལ་ཡང་དོན་སྣ་ཚོགས་པ་ཡོད་པར་གསུངས་པའི་ཕྱིར་རོ། །མདོར་བྱས་ལས། ཐུགས་བྱིན་བརླབས་ཀྱི་སྐབས་སུ། ཧཱུཾ་ཡིག་གནས་པའི་རྟེན་ཉི་མ་ལ་བཤད་ཅིང་། རྡོར་སེམས་ཀྱི་སྒྲུབ་ཐབས་སུ་དེའི་རྟེན་རྡོ་རྗེ་ལ་བཤད་པ་
ཡང་མི་འགལ་ཏེ། དཔེར་ན་གསུང་བྱིན་བརླབས་ཀྱི་སྐབས་སུ་མདོར་བྱས་ལས། ཨཱཿཡིག་ལྕེའི་སྟེང་དུ་བསྒོམ་པར་བཤད་ལ། མདོ་བསྲེ་ལས་ལྐོག་མར་བསྒོམ་པར་གསུངས་པ་དང་འདྲ་སྟེ། དེ་གཉིས་གང་བྱས་ཀྱང་ཆོག་པའི་ཕྱིར་རོ།། ༈ སྙིང་པོ་ཞེས་བྱ་བ་ལ་སོགས་པ་
ལ། དུས་གསུམ་སངས་རྒྱས་ཀྱི་ནི་དུས་གསུམ་གྱི་དེ་བཞིན་གཤེགས་པ་རྣམས་ཀྱིའོ། །སྙིང་པོ་ནི་མཚན་མ་དང་ཡི་གེ་གསུམ་འདྲེས་པ་ལས་ཟླ་བའི་དཀྱིལ་འཁོར་སྒོམ་པ་ཡིན་ཏེ་ཐུགས་ཀྱི་མཚན་མར་གྱུར་པ་ཡིན་པའི་ཕྱིར་རོ། །སྐུ་གསུང་ཐུགས་ནི་ཡི་གེ་གསུམ་
མོ། །ཡི་གེ་གསུམ་བཀོད་པ་ལ་དམིགས་པ་དེས་གཞི་གང་ལ་སྟེ་དུ་སེམས་ཀྱིས་ཞེན་ཅིང་གནས་པའི་གཞི་དེ་ནི་སྐུ་གསུང་ཐུགས་ནི་མཉེས་བྱེད་པ་སྟེ། ཟླ་བའི་གཟུགས་དང་མཚན་མ་གསུམ་ཉེ་བར་གོམས་པ་བསྒོམ་པར་བྱའོ། །ཟླ་བ་ལས་བྱང་ཆུབ་པ་བསྒོམ་པ་དེ་ནས་
ཅི་ཞིག་བྱ་ཞེ་ཅེ་ན། ཨོཾ་ནི་ཞེས་བྱ་བ་ལ་སོགས་པ་གསུངས་ཏེ། ཟླ་བའི་དཀྱིལ་འཁོར་དེར་སངས་རྒྱས་ཀྱི་སྐུ་ཞེས་བྱ་བར་ཡིད་ཀྱིས་༼ཟླ་བའི་གཟུགས་ཉི་ཟླ་ལ་སོགས་པའི་མཚན་མ་གསུམ་ཉེ་བར་འདྲེས་པ་ལས་བྱུང་བ་བསྒོམ་པར་བྱའོ། །༽བཏགས་པའི་ཡི་གེ་
ཨོཾ་དང༌། དེ་བཞིན་དུ་སངས་རྒྱས་ཀྱི་གསུང་གི་ལམ་ཡི་གེ་ཨཱཿདང༌། ཡེ་ཤེས་ཀྱི་རང་བཞིན་གྱི་ཚོགས་གང་ལ་ཡོད་པ་དེ་ནི། ཡེ་ཤེས་འཇིང་སྟེ་ཐུགས་སོ། །དེའི་ངོ་བོ་ཉིད་ནི་ཡི་གེ་ཧཱུཾ་མོ། །༼དེ་དག་གིས་ནི་ས་བོན་ལས་བྱང་ཆུབ་པ་སྟོན་ནོ། །༽དེ་ལྟར་ན་ཡི་

གེ་གསུམ་པོ་འདི་ནི་བྱང་ཆུབ་ཚུལ་མཆོག་འདི་ཡིན་ཏེ་ཞེས་བྱ་བ་སྟེ། བྱང་ཆུབ་ནི་བདེ་བ་ཆེན་པོའི་གནས་འབྲས་བུའི་སྐབས་སོ། །དེར་འཁྲིད་ཅིང་འཐོབ་པར་བྱེད་པས་ན་ཚུལ་ཏེ། དེ་གང་ཡིན་ཞེ་ན། ཡི་གེ་གསུམ་ཡོངས་སུ་གྱུར་༼
འདི་ནི་ཡི་གེ་གསུམ་པོ་མོ་ཞེས་པ་ལྟར་བྱའོ། །༼པ་ལས་ཡང་དག་པར་བྱུང་བའི་མངོན་པར་བྱང་ཆུབ་པ་ལྔ་སྟོན་པ་སྟེ་མཚོན་པར་བྱེད་པའི་རྡོ་རྗེ་རྩེ་ལྔ་པའོ། །༼འདིས་ཕྱག་མཚན་ལས་བྱང་ཆུབ་པ་སྟོན་ལ། དེ་ཉིད་བྱང་ཆུབ་ཀྱི་ཚུལ་དུ་འཆད་པས་ན། ཡི་གེ་གསུམ་
བྱང་ཆུབ་ཀྱི་ཚུལ་དུ་སྟོན་པ་མ་ཡིན་ནོ། །༽དེ་ཉིད་མཆོག་སྟེ་རིགས་ཐམས་ཅད་ཀྱི་དམ་པ་ཡིན་པའི་ཕྱིར་རོ་ཏེ། ༼འདིར་མངོན་བྱང་ལྔ་ལས་རིགས་དྲུག་ཏུ་བསྐྱེད་པའི་སྒྲུབ་ཐབས་མི་འདྲ་བ་དྲུག་ཡོད་པའི་ནང་ནས། རྡོ་རྗེ་འཆང་དུ་བསྐྱེད་པ་འདི་མཆོག་ཏུ་གསུངས་ལ། 
དེའི་གནད་ཀྱིས་མདོར་བྱས་དང་མདོ་བསྲེ་དང་རྣམ་གཞག་རིམ་པ་དང་། རྡོ་རྗེ་སེམས་དཔའི་སྒྲུབ་ཐབས་ཐམས་ཅད་ལས། རིགས་དྲུག་པའི་དབང་དུ་བྱས་པའི་སྒྲུབ་ཐབས་མཛད་ཀྱི། རིགས་ལྷག་མ་ལྔའི་སྒྲུབ་ཐབས་ལོགས་སུ་གསལ་བར་མ་མཛད་པར་ཤེས་པར་བྱའོ། །
༽དེ་ནི་ཡི་གེ་གསུམ་པོ་འདི་ཡིན་ནོ། །འདི་ནི་ཞེས་བྱ་བ་ནི་བཤད་མ་ཐག་པའི་རྡོ་རྗེ་གང་ཡིན་པ་དེ་ནི་སངས་རྒྱས་ཐམས་ཅད་དེ། རྡོ་རྗེ་འཆང་ཆེན་པོའི་རྣལ་འབྱོར་པ་རྣམས་ཀྱིས་སངས་རྒྱས་ཀྱི་བྱང་ཆུབ་རབ་ཏུ་སྒྲུབ་པར་བྱེད་པ་སྟེ། བསྐྱེད་༼
དེ་ནི་ཞེས་པ་ནས་ཡིན་ནོ་ཞེས་པའི་བར་འགྱུར་གསར་གཉིས་ལ་མེད་དོ། །༽པའི་རིམ་གྱིས་ཕྱག་རྒྱ་ཆེན་པོ་རྫོགས་པར་བྱེད་པའོ། །ཡེ་ཤེས་རྡོ་རྗེ་ཞེས་བྱ་བ་ལ་སོགས་པ་ལ། འདི་དག་ནི་རིགས་རྣམས་ཀྱི་སྐུ་ཕྱག་རྒྱ་ཆེན་པོའི་ངོ་བོ་ཡེ་ཤེས་ཀྱི་རྡོ་རྗེ་

སྟེ་རྡོ་རྗེ་འཆང་ཆེན་པོས་སྤྲུལ་པ་སྟེ་རབ་ཏུ་བསྟན་པ་ཡིན་ནོ། །དགོས་པ་ཅིའི་ཕྱིར་བསྟན་ཞེ་ན། སངས་རྒྱས་ཏེ་རིན་པོ་ཆེ་ལྟ་བུའི་གང་ཟག་གོ། གང་ཟག་དེ་རྣམས་ཀྱི་ལམ་གྱི་སྐབས་ཀྱི་རྒྱུ་ནི་ཀུན་རྫོབ་ཀྱི་བདེན་པ་སྒྱུ་མའི་སྐུ་སྟེ་འོད་གསལ་གྱི་རྒྱུ་འོ། །འབྲས་བུ་ནི་དོན་དམ་པའི་
བདེན་པར་ཞུགས་པའི་འོད་གསལ་ལོ་སྟེ། རྒྱུ་དང་འབྲས་བུ་དག་འབྱུང་བ་ཞེས་བྱ་བ་ནི་དེ་གཉིས་དབྱེར་མེད་པར་སྐྱེད་པ་ཞེས་པ་སྟེ། རྒྱུ་སྒྱུ་ལུས་དང་དེའི་འབྲས་བུ་འོད་གསལ་ལས་བྱུང་བའི་ཡོངས་སུ་དག་པའི་ཟུང་འཇུག་གི་ལྷའི་སྐུ་ཡིན་ལ། དེ་འགྲུབ་
པའི་དོན་དུ་རྡོ་རྗེ་འཆང་ཆེན་པོས་སྤྲུལ་པ་སྟེ་བསྟན་ནོ་འོ། །འདི་དག་ཅེས་བྱ་བ་ལ་སོགས་པ་ལ། སྔགས་ཀྱི་རིག་པ་ཞེས་བྱ་བ་རྟོག་པ་དང་ལ་སོགས་པས་རྒྱུད་ཅེས་བྱ་བར་བསྒྲགས་སོ་པ་ནི། །གང་བསྒྲགས་ན། རྫོགས་དང་དམ་ཚིག་སོགས་རྣམས་དང༌། །
ཞེས་འབྱུང་བ་ལྟར་ཡིན་ལ། རྫོགས་པ་ནི་མི་བསྐྱོད་པ་ལ་སོགས་པའི་ལྷའི་སྐུར་རྫོགས་པར་བྱས་པ་སྔོན་དུ་ཐུན་བཞིའི་བསྙེན་པ་ལྷ་བསྒོམ་པའོ། །དམ་ཚིག་ནི་བསྲུང་བ་དང་བཟའ་བ་སོགས་དང་བཅས་པར་བསྒྲགས་པ་སྟེ། བཤད་པ་འདི་དག་གོ། དམ་ཚིག་དག་གིས་རྫོགས་པར་འགྱུར། །ཞེས་
བྱ་བ་སྟེ། དམ་ཚིག་ནི་བསྲུང་བ་དང་བཟའ་བ་ལ་སོགས་པ་དང་བཅས་པར་བཤད་པའོ། །རྫོགས་པར་འགྱུར་བ་ནི་སྔོན་དུ་བསྙེན་པ་དང་བཅས་པར་གསུངས་པའོ། །འདི་དག་ནི་སངས་རྒྱས་སྐྱེས་བུ་ནི་སྒྲུབ་པ་པོས་སྟེ་མི་བསྐྱོད་པ་ལ་སོགས་པར་བསྐྱེད་
པ་ཉིད་དེ་ཁོ་ན་ཡིན་གྱི་ཏེ་དེ་ལས་གཞན་འབྲས་བུའི་སྐབས་མ་ཡིན་པའོ། །གང་གིས་བསྒྲགས་ཞེ་ན། རྡོ་རྗེ་མི་ཕྱེད་གསུམ་བསྒོམས་པས་འི་ཞེས་བྱ་བ་གསུངས་ཏེ། དེ་བཞིན་གཤེགས་པ་རྣམས་ཀྱིས་གསུངས་སོ།། ༈ དེ་བཞིན་

གཤེགས་པ་ཐམས་ཅད་ཅེས་བྱ་བ་ལ་སོགས་པས་ནི་དོན་འདི་ཉིད་ཉེ་བར་སྡུད་པར་མཛད་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ནི་ཡི་གེ་གསུམ་མོ། །དེའི་དམ་ཚིག་ནི་དེ་ལས་བྱུང་བ་ཉི་མའི་དཀྱིལ་
འཁོར་ལ་སོགས་པ་རྣམ་པ་གསུམ་མོ། །དེ་ལ་དེའི་དེ་ཁོ་ན་ཉིད་ནི་པདྨའི་སྟེང་གི་ཡི་གེ་གསུམ་མོ། །ཡེ་ཤེས་ཞེས་བྱ་བ་ནི་ཟླ་ཉི་སོགས་ཐམས་ཅད་འདྲེས་པ་ཡོངས་སུ་གྱུར་པ་ལས་བྱུང་བའི་ཟླ་བའི་དཀྱིལ་འཁོར་རོ། །རྡོ་རྗེ་ནི་ཟླ་བའི་དཀྱིལ་འཁོར་༼
པདྨའི་སྟེང་དུ་ཡི་གེ་གསུམ་བསྒོམ་པ་ལ་དེ་ཁོ་ན་ཉིད་ཅེས་པ་འདི་ཙམ་ཞིག་རྒྱུད་ན་ཡོད་ཀྱང་གསལ་བར་མེད་དོ། །༽གྱི་སྟེང་དུ་རྣམ་པར་བཀོད་པའི་ཡི་གེ་གསུམ་ལས་བྱུང་བ་རྡོ་རྗེ་ཆེན་པོ་རྩེ་ལྔ་པའོ། །དེས་བྱིན་གྱིས་བརླབས་ཤིང་སྐྱེད་པས་ན་བྱིན་གྱིས་རློབ་
པ་སྟེ། རྡོ་རྗེ་འཆང་གི་ཕྱག་རྒྱ་ཆེན་པོའི་གཟུགས་སོ། །དེའི་རྒྱུ་ནི་བྱེད་པ་སྟེ་དེ་སྐྱེད་པ་སྟོན་པ་ལ་ཐུགས་རྩེ་གཅིག་ཏུ་མཛད་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ།། ༈ དབེན་ཞིང་ཞེས་བྱ་བ་ལ་སོགས་པ་ནི། སྒྲུབ་པ་པོའི་༼
འགྱུར་རྙིང་གི་རྒྱུད་དུ། དབལ་ཞེས་འབྱུང་བ་ཡང་། པ་ཚབ་ཀྱིས། བྱིན་གྱིས་རློབ་པའི་རྒྱུར་བསྒྱུར་བ་འགྲེལ་པ་དང་མཐུན་ནོ། །༽སྒྲུབ་པ་ལ་ནན་ཏན་ལྷུར་བྱ་བའི་གནས་གསུངས་པ་ཡིན་ཏེ། དབེན་པ་ནི་སྐྱེ་བོ་འདུས་པའི་འདུ་འཛི་དང་བྲལ་བར་རོ། །ཉམས་
དགའ་བ་ཞེས་བྱ་བ་ནི་མེ་ཏོག་དང་འབྲས་བུ་དང་ལོ་མ་དང་ལྡན་པའི་ཤིང་རྣམ་པ་སྣ་ཚོགས་ཀྱི་ཡལ་གས་ཁེབས་པ། ཡིད་དུ་འོང་བའི་ཆུའི་ཚོགས་ཀྱིས་རྣམ་པར་མཛེས་པ། ཡིད་དང་རྗེས་སུ་མཐུན་པའི་གནས་སུ་འདུག་པའི་སྒྲུབ་པ་པོ་གང་

ཡིན་པས་བཤད་མ་ཐག་པའི་མངོན་བྱང་ལྔས་རྡོ་རྗེ་འཆང་དུ་སྐྱེད་པའི་སྦྱོར་བ་འདི་ནི་ཀུན་ཏུ་བརྩམ་ཞིང་བསླབ་པར་བྱ་སྟེ། དེས་ནི་རྡོ་རྗེའི་སྐུ་དང་གསུང་དང་ཐུགས་ཏེ་རྡོ་རྗེ་འཆང་ཆེན་པོ་འགྲུབ་པར་བྱའོ། །ཟླ་བ་ཕྱེད་ཀྱིས་ཞེས་བྱ་བ་ནི་ཟླ་ཕྱེད་ཀྱི་
སྐད་དོད་པཀྵ་ཨེ་ཀ་ཕྱོགས་གཅིག་ཡིན་ལ། དེ་ལ་ངེས་ཚིག་གིས་ས་ནི་སཾ་པྲ་ཏྱ་ཡ་ཡིད་ཆེས་པ། ཀྵེ་ནི་བི་ཤ་ཡ་ཡུལ་ཏེ་བླ་མའི་གདམས་ངག་དང་ལྷ་རྣམས་ཀྱི་ཡུལ་ལ་ཡིད་ཆེས་པར་གྱུར་པ་སྟེ། ཨེ་ཀ་ནི་གཅིག་སྟེ་བསྐྱེད་རིམ་བསྒོམ་པ་དེ་ལ་གཅིག་ཏུ་ངེས་ཤིང་བརྟུན་
པས་སམ་བརྩོན་པས་གསུང་དང་ཐུགས་འགྲུབ་པར་ཐེ་ཚོམ་མེད་པས་ངེས་པར་སྐུ་དང་གསུང་དང་ཐུགས་སྒྲུབ་པ་སྟེ། བསྐྱེད་རིམ་ལ་ཐུན་བཞི་བྱེད་པའི་རིམ་པ་འདིས་བསྐྱེད་པའི་རིམ་པ་ལ་སློབ་པའི་སྔགས་པས། རྫོགས་པའི་ཏིང་ངེ་འཛིན་མངོན་པར་
རྟོགས་པར་ཏེ་ཐོབ་པར་བྱས་ན་ངེས་པར་ཚེ་འདི་ཉིད་ལ་རྡོ་རྗེ་འཆང་ཆེན་པོ་ཉིད་འཐོབ་པར་འགྱུར་རོ་ཞེས་བྱ་བར་དགོངས་སོ།། ༈ དེ་ལྟར་རྡོ་རྗེ་འཆང་ཆེན་པོའི་རྣལ་འབྱོར་པའི་བསྐྱེད་པའི་རིམ་པ་བསྒྲུབ་པ་ཡང་དག་པར་བསྟན་ནས། རྣམ་པར་
སྣང་མཛད་ལ་སོགས་པའི་རྣལ་འབྱོར་པ་རྣམས་ཀྱིས་མཐའ་གཅིག་ཏུ་ལྷ་དྲན་པའམ། རང་དང་ལྷ་གཅིག་ཏུ་དྲན་པའི་དྲན་པ་གཅིག་པ་བསྐྱེད་རིམ་པའི་ཏིང་ངེ་འཛིན་བསྟན་པར་བྱ་བའི་ཕྱིར། གསལ་བའི་དཀྱིལ་འཁོར་ཞེས་བྱ་བ་ལ་སོགས་པ་གསུངས་ཏེ། 
གསལ་བའི་དཀྱིལ་འཁོར་དམ་པ་ནི། །ནམ་མཁའ་རྡོ་རྗེའི་དབུས་བསམས་ཏེ། །ཞེས་བྱ་བ་ནི་དངོས་པོ་མེད་པར་བསྒོམ་པའི་དངོས་ཞེས་བྱ་བ་ལ་སོགས་པའི་ཚིགས་སུ་བཅད་པའི་རིམ་གྱིས། གཞལ་ཡས་ཁང་གི་ནང་དུ་ལྷ་སུམ་ཅུ་རྩ་གཉིས་རྣམ་པར་

དགོད་པའི་མཐར་ཐུག་པར་ལྷག་པར་མོས་པས་སྙོམས་པར་ཞུགས་ཏེ། ཨོཾ་ཤཱུ་ནྱ་ཏཱ་ཞེས་བྱ་བ་ལ་སོགས་པའི་སྔགས་ཀྱིས་ཐམས་ཅད་དངོས་པོ་མེད་པར་བྱས་ལ། ཨོཾ་ལ་སོགས་པའི་ཡི་གེ་གསུམ་གྱིས་ཟླ་བ་དང་ཉི་མ་དང་། 
པདྨ་བསྐྱེད་ལ། པདྨའི་ལྟེ་བའི་སྟེང་དུ་ཡི་གེ་གསུམ་རྣམ་པར་བསམས་ནས། དེ་དག་ཐམས་ཅད་ཡོངས་སུ་གྱུར་པ་ལས་གསལ་བའི་དཀྱིལ་འཁོར་ཏེ། ༼སྔ་མ་མང་པོས་མདོར་བྱས་ལས། །སྔགས་དང་པདྨ་ཉི་མ་དག། ཟླ་བའི་དཀྱིལ་འཁོར་ལ་ཞུགས་པས། །
ཟླ་བའི་དཀྱིལ་འཁོར་ཀུན་རྫོགས་པ། །བྱང་ཆུབ་སེམས་སུ་རྣམ་པར་བརྟག། ཅེས་གསུངས་པའི་དོན་དུ་བསམས་ནས། བར་གྱི་ཟླ་བ་ལ་པདྨ་དང་ཡི་གེ་གསུམ་ཡས་ཞུགས་དང་། ཉི་མ་མས་ཞུགས་པའི་ཟླ་བ་དེ་ཉིད་ཟླ་བ་ལས་བྱང་ཆུབ་པའི་ཟླ་བར་འདོད་པ་ནི་དོན་མིན་ཏེ། འགྲེལ་པ་འདིར་དེ་དག་
ཐམས་ཅད་ཡོངས་སུ་གྱུར་པ་ལས་གསལ་བའི་དཀྱིལ་འཁོར་ཏེ་ཞེས་ཟླ་ཉི་པད་གསུམ་སྔགས་དང་བཅས་པ་ཐམས་ཅད་ཡོངས་སུ་གྱུར་པ་ལས་ཟླ་བ་བསྐྱེད་པ་མང་དུ་གསུངས་ལ། རྡོར་སེམས་ཀྱི་སྒྲུབ་ཐབས་སུ་ཡང་དེ་བཞིན་དུ་བཤད་ཅིང༌། མདོ་བསྲེ་ལས་ཀྱང་། དེ་ཐམས་ཅད་བསྡུས་ནས་
ཟླ་བའི་དཀྱིལ་འཁོར་འདྲ་བར་ཡོངས་སུ་གྱུར་པར་བལྟས་ལ། ཞེས་གསུངས་པའི་ཕྱིར་རོ། །དེས་ན་མདོར་བྱས་ཀྱི་དགོངས་པ་སྟེང་འོག་གཉིས་ཟླ་བ་ལ་ཞུགས་པ་ལས་ཟླ་བ་ཕྱི་མ་བསྐྱེད་པའི་དོན་དུ་བྱའོ། །༽ཟླ་བའི་དཀྱིལ་འཁོར་རྣམ་པར་བསམ་པར་བྱའོ། །རང་གི་སྔགས་ཀྱི་དམ་
ཚིག་བསྐྱེད་ཅེས་བྱ་བ་ནི། ༼ཡེ་ཤེས་ཀྱི་ས་བསྐྱེད་པ་ནས་ལྷག་མོས་འོད་གསལ་དུ་སྡུད་པ་དང༌། མཚན་མ་གསུམ་དང་ཡི་གེ་གསུམ་དང་། ཟླ་བ་ལས་བྱང་ཆུབ་པའི་བར་འདིར་བཤད་པ་ནི་རིགས་ལྷག་མ་བཞི་ལ་ཡང་སྦྱར་དགོས་ལ། རྡོ་རྗེ་འཆང་གི་སྐབས་སུ་མ་བཤད་པ་ཡང་འདི་བཞིན་བྱའོ། །

༽ཟླ་བའི་དཀྱིལ་འཁོར་གྱི་སྟེང་དུ་ཡི་གེ་གསུམ་རྣམ་པར་བཀོད་ལ། དེ་ཡོངས་སུ་གྱུར་པ་ལས་འཁོར་ལོར་བསྒོམས་ལ། དེ་ལས་བྱུང་བའི་རྣམ་པར་སྣང་མཛད་ཀྱི་དམ་ཚིག་སེམས་དཔའ་བསྒོམ་པར་བྱའོ། །དེའི་ཐུགས་ཀར་ཡེ་ཤེས་སེམས་དཔའ་བསྒོམས་
ལ། དེའི་ཡང་ཐུགས་ཀར་ཡི་གེ་ཨོཾ་ཏིང་ངེ་འཛིན་སེམས་དཔའ་ཞེས་གྲགས་པ་སྙིང་པོར་གྱུར་པ་འོད་ཟེར་ལྔ་སྟེ་འོད་ཟེར་རྣམ་པ་ལྔ་དང་ལྡན་པ་དགོད་པར་བྱའོ་བས་རྣམ་པར་སྣང་མཛད་མཆོག་ཏུ་བསྒོམས་པ་ནི་ལ། རྣམ་པར་སྣང་མཛད་༼
དེ་ཇི་ལྟ་བུ་ཞིག་བསྒོམ་སྙམ་ན། བྷ་བྱ་ཀཱིརྟིས་མདོར་བྱས་ཀྱི་འགྲེལ་པར། རྣམ་སྣང་ཞལ་གཅིག་ཕྱག་གཉིས་པ་འཁོར་ལོ་དང་དྲིལ་བུ་འཛིན་པ་ལ་བཤད་དེ། དེའི་རིགས་པ་རིན་འབྱུང་འོད་དཔག་མེད་དོན་གྲུབ་གསུམ་ལའང་སྦྱར་རོ། །མི་བསྐྱོད་པ་ལ་རྡོ་རྗེ་འཆང་དང་འདྲ་བར་རྡོ་རྗེ་འཆང་དམར་པོའམ་ཡང་ན་
རང་འདྲ་ཞལ་གཅིག་ཕྱག་གཉིས་པའོ། ༽ཀྱི་རྣལ་འབྱོར་པ་རྣམས་ཀྱིས་སྤྲིན་ཆེན་པོ་སྟེ། རྣམ་པར་སྣང་མཛད་ཀྱི་ཚོགས་དེ་རྣམས་ཡི་གེ་ཨོཾ་ལས་སྤྲོ་བར་ཏེ་འཕྲོ་བར་བསྒོམ་པར་བྱའོ།། ༈ འདི་ཡིས་ཞེས་པ་ཏིང་ངེ་འཛིན་འདི་ཡིས་སངས་རྒྱས་ཏེ་
བསྐྱེད་པའི་རིམ་པ་ཤེས་པ་རྣམས་ཀྱིས་བསྒྲུབ་བྱ་རྣམ་པར་སྣང་མཛད་ནི་ཀྱི་རང་གི་རིགས་རྣམས་རྒྱ་མཚོ་དང་འདྲ་བ་ཏེ་ར་འབྱུང་བར་འགྱུར་བས་སོ་ན་རྣམ་སྣང་དེ་སྒྲུབ་པ་པོ་གང་གི་བསྒྲུབ་བྱ་ཡིན་པ་སྒྲུབ་པ་པོ་དེའི་ལུས་ཏེ། རྡོ་རྗེའི་སྐུ་
འགྲུབ་པར་འགྱུར་རོ། །ཡེ་ཤེས་ལྔ་ལྡན་བསྟེན་ན་ནི། །ཞེས་བྱ་བ་ལ། ཤེས་པ་ལྔ་ནི་མིག་ལ་སོགས་པའི་རྣམ་པར་ཤེས་པ་ལྔ་རྣམས་ཏེ། ཤེས་པ་ལྔ་པོ་དེ་རྣམས་གང་ལ་གནས་པ་སྟེ། དམིགས་པའི་གཟུགས་ལ་སོགས་པའི་ཡུལ་རྣམས་གང་ཡིན་

པ་དེ་ནི་ཡེ་ཤེས་ལྔ་ལྡན་ཏེ། འདོད་ཡོན་ལྔ་པོ་དེ་ཉམས་སུ་མྱོང་པས་ཏེ། བསྟེན་པས་འཁོར་བ་ཇི་སྲིད་པར་གནས་པའོ། །སངས་རྒྱས་སྐུ་ནི་ཞེས་པ་ནི་མཚན་ཐམས་ཅད་དང་ལྡན་པའི་རྡོ་རྗེའི་སྐུའོ། །དེ་དང་འདྲ་བའི་མདོག་ནི་དེ་དང་
འདྲ་བའི་རྫུ་འཕྲུལ་འགྲུབ་པའོ། །རྡོ་རྗེ་བསྐལ་པ་གསུམ་དུ་གནས། །ཞེས་པ་ནི། རྡོ་རྗེ་སེམས་དཔར་འི་གཙོ་བོར་གྱུར་ནས་བསྐལ་པ་གསུམ་དུ་གནས་པས་བཞུགས་པའོ། །ཟླ་བ་ཕྱེད་ཀྱིས་འགྲུབ་པར་འགྱུར་ཞེས་པའི་ཟླ་ཕྱེད་ནི་སྔར་ལྟར་ཡིད་ཆེས་
པ་སྟེ། ཏིང་ངེ་འཛིན་ལ་ཀུན་ཏུ་ཞེན་པ་ཙམ་གྱིས་འགྲུབ་ཏེ། ལུས་ངག་གི་བྱ་བའི་སྤྲོས་པ་ལ་ལྟོས་པ་མེད་པ་ཉིད་ཀྱིས་སོ་ཞེས་བྱ་བར་དགོངས་སོ་ཞེས་བཅོམ་ལྡན་འདས་སྐུ་རྡོ་རྗེ་གསང་བ་སྟེ་རྡོ་རྗེ་འཆང་ཆེན་པོས་གསུངས་པའོ།། ༈ དེ་བཞིན་གཤེགས་
པ་ཐམས་ཅད་ནི་ཟླ་བའི་དཀྱིལ་འཁོར་རོ། །དེར་རྡོ་རྗེ་ནི་མི་ཕྱེད་པའི་ངོ་བོ་ཉིད་ཀྱི་འཁོར་ལོའོ། །དེའི་འོད་ཟེར་གྱི་བཀོད་པ་ནི་ཕྱག་རྒྱ་ཆེན་པོའི་གཟུགས་ཏེ། དེ་སྐྱེད་པའི་ཏིང་ངེ་འཛིན་ནི་དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེ་འོད་ཟེར་བཀོད་པ་ཞེས་བྱའོ།།
༈ ཆོས་ཀྱི་དཀྱིལ་འཁོར་ཞེས་བྱ་བ་ལ་སོགས་པ་ལ། དེ་བཞིན་དུ་ཐམས་ཅད་བསྐྱེད་ལ། ཅེས་པ་ནི་རྣམ་སྣང་གི་སྐབས་བཞིན་དུ་ཡེ་ཤེས་ཀྱི་ས་ནས་ཟླ་བ་ལས་བྱང་ཆུབ་པའི་བར་རྣམས་བསྐྱེད་པའོ། །ཆོས་ཀྱི་དཀྱིལ་འཁོར་ཏེ་ཟླ་བ་ལ་གནས་པའི་པདྨའི་
མཆོག་དམར་པོ་འདབ་མ་བརྒྱད་པ་བསམས་ལ། དེ་ཡོངས་སུ་གྱུར་པ་ལས་རང་གི་སྔགས་ཀྱི་སྐྱེས་བུ་འོད་དཔག་ཏུ་མེད་པ་བསྐྱེད་ལ། དེའི་ཐུགས་ཀར་ཡེ་ཤེས་སེམས་དཔའ་བསྒོམས་ནས། ངག་གི་ལམ་ཡེ་ཤེས་སེམས་དཔའ་ལ་ཏིང་ངེ་

འཛིན་གྱི་སེམས་དཔའ་ཡི་གེ་ཨཱཿབསམ་པ་སྟེ། ཁ་དོག་སྣ་ལྔ་པའི་པདྨ་ཆེན་པོ་མི་ཕྱེད་པའི་ངོ་བོ་ཉིད་འཇིག་རྟེན་དབང་ཕྱུག་གི་མཆོག་བསྒོམ་པ་སྟེ། རང་འོད་དཔག་ཏུ་མེད་པར་བསྐྱེད་པ་དེར་གཏོགས་པའི་སེམས་ཀྱི་འཇུག་པས་བཀོད་པའོ། །དམ་
ཚིག་ཡེ་ཤེས་རྫོགས་བྱས་ཏེ། །ཚིག་གི་དམ་ཚིག་ལྔ་ཡི་མཆོག། ཅེས་བྱ་བ་ལ། དམ་ཚིག་ནི་དམ་ཚིག་གི་སེམས་དཔའོ། །ཡེ་ཤེས་ནི་ཡེ་ཤེས་སེམས་དཔའོ། །ཚིག་གི་དམ་ཚིག་ནི་ཏིང་ངེ་འཛིན་གྱི་སེམས་དཔའ་སྟེ། རྫོགས་པར་བྱ་བ་ནི་སེམས་
དཔའ་གསུམ་པོ་དེ་དག་ངོ་བོ་དབྱེར་མེད་གཅིག་ཏུ་བྱས་ནས་བསྒོམ་པའོ། །སེམས་དཔའ་སུམ་བརྩེགས་ཀྱི་ཚུལ་འདི་ཉིད་ཀྱིས་ནི་ལྔ་ཡི་མཆོག་སྟེ་དེ་བཞིན་གཤེགས་པ་ལྔ་པོ་རྣམས་སེམས་དཔའ་སུམ་བརྩེགས་པ་བྱས་ནས་བསྒོམ་པར་བྱ་བའོ། ། 
༈ ཆོས་ཀྱི་ཚིག་གི་ལམ་ནི་འོད་དཔག་ཏུ་མེད་པའི་ཏིང་ངེ་འཛིན་ཏོ། །གནས་པ་ནི་ཡང་༼འདིས་རིགས་སོ་སོ་བ་ལྔ་སྒོམ་པ་ན་སེམས་དཔའ་སུམ་བརྩེགས་བྱ་བར་སྟོན་གྱི། རིགས་ཐམས་ཅད་ཀྱི་ཁྱབ་བདག་རྡོ་རྗེ་འཆང་སེམས་དཔའ་སུམ་བརྩེགས་སུ་བྱ་བ་མི་འགོག་གོ། །
དག་པར་ཐོབ་པའོ། །རྡོ་རྗེ་ནི་ཀུན་རྫོབ་ཀྱི་བདེན་པའོ། །ཆོས་ནི་དོན་དམ་པའི་བདེན་པ་སྟེ། ཆོས་དང་ལྡན་པའི་རྡོ་རྗེ་ནི་རྡོ་རྗེ་ཆོས་ཏེ། རྡོ་རྗེ་འཆང་ཆེན་པོའི་གོ་འཕང་སྟེ་དེ་འཐོབ་པར་འགྱུར་བའོ། །ཡེ་ཤེས་ལྔ་ལྡན་ཞེས་བྱ་བ་ལ་སོགས་པའི་དོན་ནི་བཤད་
ཟིན་ཏོ།། ༈ དེ་བཞིན་གཤེགས་པ་ཐམས་ཅད་ནི་ཡེ་ཤེས་སེམས་དཔའོ། །གསུང་རྡོ་རྗེ་ནི་ཏིང་ངེ་འཛིན་སེམས་དཔའོ། །དམ་ཚིག་ནི་དམ་ཚིག་སེམས་དཔའ་སྟེ། དེ་བཞིན་གཤེགས་པ་ཐམས་ཅད་ཀྱི་གསུང་རྡོ་རྗེའི་དམ་ཚིག་གང་དུ་

འབྱུང་བའི་ཏིང་ངེ་འཛིན་དེ་ལ་དེ་སྐད་ཅེས་བྱའོ།། ༈ རྡོ་རྗེའི་དཀྱིལ་འཁོར་ཞེས་བྱ་བ་ལ་སོགས་པ་ནི། རྡོ་རྗེ་འཆང་ཆེན་པོ་དང་འདྲ་བར་ཐམས་ཅད་བསྐྱེད་ལ། རང་གི་སྔགས་ཀྱི་སྐྱེས་བུ་དམ་ཚིག་གི་སེམས་དཔའ་
བསྐྱེད་ནས། སེམས་དེ་ཡེ་ཤེས་སེམས་དཔའ་༼ཞེས་པ་ནི་རྡོ་རྗེ་འཆང་དང་མི་བསྐྱོད་པ་གཉིས་ཕྱག་མཚན་ལས་བྱང་ཆུབ་པའི་སྐབས་ཀྱི་རྡོ་རྗེ་རྩེ་ལྔ་པ་འདྲ་བར་སྟོན་ནོ། །རྡོ་རྗེ་ཡོངས་སུ་གྱུར་པ་ལས་ནི་ལེའུ་གསུམ་པར་བཤད་པ་ལྟར་མི་བསྐྱོད་པར་བསྐྱེད་ཀྱི། རྡོ་རྗེ་
འཆང་དུ་བསྐྱེད་ནས་བསྒྱུར་བ་མ་ཡིན་ནོ། །༽ལ་ཏིང་ངེ་འཛིན་སེམས་དཔའ་ཞེས་བྱ་བ་ཡི་གེ་ཧཱུཾ་དེ་ལ་གནས་པ་སྟེ། ཡེ་ཤེས་སེམས་དཔའི་ཐུགས་ཀར་གནས་པར་བསམ་པར་བྱའོ། །དེ་ལྟར་སེམས་དཔའ་གསུམ་གྱི་བདག་ཉིད་ཅན། དམ་
ཚིག་ཆེན་པོའི་དེ་ཁོ་ན་ཉིད་མི་བསྐྱོད་པའི་ཁ་དོག་ལྔ་པའི་འོད་ཟེར་ཅན་གྱི་འོད་ཀྱི་དཀྱིལ་འཁོར་དང་ལྡན་པར་རྣམ་པར་བསྒོམ་པར་བྱ་བའོ། །རྡོ་རྗེའི་རིགས་ཀུན་བསྡུས་པའི་དང་རྒྱལ་བ་ནི་འབྲས་བུའི་མི་བསྐྱོད་པའོ། །དེའི་གནས་ནི་རང་
མི་བསྐྱོད་པར་བསྐྱེད་པའི་ཕྱག་རྒྱ་ཆེན་པོའི་གཟུགས་སོ། །ཡེ་ཤེས་རྡོ་རྗེ་ནི་མི་བསྐྱོད་པའི་སྒྲུབ་པ་པོས་སོ། །བྱ་བ་ནི་བསྐྱེད་པའོ།། ༈ དེ་ལྟར་རིམ་པ་དང་པོ་ལ་རྟག་པ་ཉིད་ཀྱིས་ཏེ། རྟག་ཏུ་ཉི་མ་རེ་རེ་ཞིང་ཐུན་བཞིར་བསླབ་པ་སྟེ། གོམས་
པར་བྱས་ན། དེ་༼དེ་ལྟར་སྔར་བཤད་པའི་རིགས་བཞི་ལ་ཤིན་ཏུ་རྣལ་འབྱོར་དང་རྣལ་འབྱོར་ཆེན་པོ་བྱ་བར་དངོས་སུ་མ་བཤད་ཀྱང་། རྣལ་འབྱོར་དེ་གཉིས་བྱ་དགོས་ལ། དཀྱིལ་འཁོར་རྒྱལ་མཆོག་དང་ལས་རྒྱལ་མཆོག་མ་བཤད་པ་ནི་ཁ་བསྐང་བའམ་ཡང་ན་མངོན་རྟོགས་

བསྡུས་པ་ལ་དགོངས་ཏེ། རིན་འབྱུང་དང་དོན་གྲུབ་གཉིས་ལའང་འདྲ་བར་ཤེས་པར་བྱའོ། །༽ལྟར་གོམས་པ་དེའི་རྒྱུད་ལ་རྫོགས་རིམ་ཚང་བར་སྐྱེ་བའི་དགེ་བའི་རྩ་བ་ཡོངས་སུ་སྨིན་པས་རྡོ་རྗེ་ལྟ་བུའི་ཏིང་ངེ་འཛིན་ཟུང་འཇུག་མངོན་པར་རྟོགས་ནས། ཚེ་འདི་ཉིད་ལ་ཕྱག་རྒྱ་ཆེན་
པོའི་དངོས་གྲུབ་འཐོབ་པར་འགྱུར་རོ་ཞེས་བསྟན་པར་བྱ་བའི་ཕྱིར། སྟོན་པ་རྡོ་རྗེ་ཐུགས་འདྲ་བ་ཞེས་བྱ་བ་ལ་སོགས་པ་གསུངས་ཏེ། ལྷ་དང་མི་རྣམས་ལ་རྗེས་སུ་སྟོན་པར་མཛད་པས་ན་སྟོན་པའོ། །རྡོ་རྗེ་ནི་དོན་དམ་པའི་བདེན་པའོ། །ཐུགས་ནི་ཀུན་རྫོབ་ཀྱི་བདེན་པའོ། །
དེ་དག་ལས་བསྒྲུབས་པས་ན་རྡོ་རྗེ་ཐུགས་འདྲ་བའོ། །ཡེ་ཤེས་ཡོན་ཏན་ནི་འདོད་པའི་དབང་ཕྱུག་ལ་སོགས་པ་བརྒྱད་དོ། །དེ་རྣམས་ཀྱི་རྒྱ་མཚོར་འགྱུར་བ་ནི་འབྱུང་གནས་ཡིན་པའི་ཕྱིར་རོ། །ཡེ་ཤེས་ལྔ་ལྡན་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །
རྡོ་རྗེ་ནི་དམ་ཚིག་གི་སེམས་དཔའོ། །ཐུགས་ནི་ཡེ་ཤེས་སེམས་དཔའོ། །གསང་བ་ནི་ཏིང་ངེ་འཛིན་གྱི་སེམས་དཔའ་སྟེ། དེ་ལྟར་ཏིང་ངེ་འཛིན་གསུམ་གྱི་བདག་ཉིད་ཅན་ཡིན་པས་རྡོ་རྗེ་ཐུགས་ཀྱི་གསང་བ་ཞེས་བྱ་བ་བཅོམ་ལྡན་འདས་རྡོ་རྗེ་འཆང་ཆེན་པོས་གསུངས་
སོ།། ༈ དེ་བཞིན་གཤེགས་པ་ཞེས་བྱ་བ་ལ་སོགས་པས་ནི་རབ་ཏུ་བྱེད་པའི་དོན་སྡུད་པ་ཡིན་ཏེ། དེ་བཞིན་གཤེགས་པ་ཐམས་ཅད་ནི་རྡོ་རྗེ་འཆང་ཆེན་པོའོ། །སྐུ་དང་གསུང་དང་ཐུགས་ནི་རྣམ་པར་སྣང་མཛད་ལ་སོགས་པ་གསུམ་མོ། །དམ་ཚིག་ནི་
དོན་ཡོད་པར་གྲུབ་པའོ། །རྡོ་རྗེ་ནི་རིན་ཆེན་འབྱུང་ལྡན་ཏེ་འདི་རྣམས་ཀྱི་ཏིང་ངེ་འཛིན་ཏེ། སྒྲུབ་ཐབས་ནི་གསལ་བར་མ་བཤད་ཀྱང་ལྔ་ཡི་མཆོག། ཅེས་པས་དེ་གཉིས་སེམས་དཔའ་སུམ་བརྩེགས་སུ་སྒོམ་པར་བཤད་ཅིང་རིགས་གཞན་བཞི་དང་ཐ་མི་དད་པར་ཏེ་འདྲ་བར་

ཉེ་བར་བཏགས་པ་སྟེ། བཤད་པས་ན་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་ཞེས་བྱ་སྟེ། སྒྲ་ཇི་བཞིན་པའོ།། ༈ དེ་ལྟར་རྟོག་པ་སྟེ། བརྟགས་པའི་རྣལ་འབྱོར་བསྐྱེད་རིམ་གྱི་འབྲས་བུ་ཕན་ཡོན་གྱི་
འི་ཚུལ་གྱིས་མཚོན་ནས་རྫོགས་པའི་རིམ་པ་བསྟན་ནས། མཚོན་དོན་གྱི་རྫོགས་རིམ་དེ་མངོན་སུམ་ཉིད་དུ་སྟེ། དངོས་སུ་བསྟན་པར་བྱ་༼བསྐྱེད་རིམ་གྱི་འབྲས་བུར་བཤད་པའི་རྫོགས་རིམ་དེ་སྔར་སོ་སོར་མ་ཕྱེ་བར་མི་གསལ་བར་བསྟན་པ་དེ། སྐབས་འདིར་རིགས་དྲུག་
གི་སྒྲུབ་ཐབས་ཀྱི་སྐབས་སུ། སྐྱེ་འཆི་བར་དོ་གསུམ་སྐུ་གསུམ་དུ་འཁྱེར་བའི་ལམ་འཁྱེར་གྱིས། སྦྱང་གཞི་སྦྱོང་བ་བསྒོམས་པས་རྒྱུད་སྨིན་ནས། རྫོགས་རིམ་དངོས་ཀྱི་རྟོགས་པ་སྐྱེ་བ་ན། སྒྱུ་མའི་སྐུས་འཆི་རིམ་བཞིན་དུ་སྟོང་པར་འཇུག་པའི་འོད་གསལ་དང༌། དེ་ལས་བར་དོ་བཞིན་དུ་རླུང་སེམས་
ཙམ་གྱི་སྐུར་ལྡང་བའི་ལོངས་སྐུ་དང་། དེས་སྐྱེ་བ་ལེན་པ་དང་འདྲ་བའི་སྤྲུལ་སྐུ་འཛིན་པ་རྣམས་འདིར་སྟོན་པ་ཡིན་ནོ། །༽བའི་ཕྱིར། ཡེ་ཤེས་དཀྱིལ་འཁོར་ཞེས་བྱ་བ་ལ་སོགས་པ་གསུངས་ཏེ། ཡེ་ཤེས་དང་ཤེས་པ་གཉིས་ཀ་སྐད་དོད་གཅིག་པས་དོན་གྱི་སྐབས་གང་བབ་ལ་
བསྒྱུར་བ་ཡིན་པ་ལ། འདིར་ཤེས་པ་ལ་བསྒྱུར་ན་ལེགས་ཤིང༌། དེ་ལ་ཡང་བྱེད་པ་དང་ལས་སུ་བྱ་བ་གཉིས་ལས། འདིས་ཤེས་པར་བྱེད་པའི་ཤེས་པ་མིན་གྱི་ཤེས་པར་བྱ་བས་ན་ལས་སུ་བྱ་བ་ཡེ་ཤེས་སམ། ཤེས་པ་སྟེ་ཏེ། ཤེས་བྱ་རྒྱུ་བ་སེམས་ཅན་དང་མི་རྒྱུ་
བ་སྣོད་དོ་འོ། །སྣོད་བཅུད་དེའི་དཀྱིལ་འཁོར་ནི་ཚོགས་ཏེ་འཇིག་རྟེན་གསུམ་མོ། །གསུམ་པོ་དེའི་དབུས་སུ་རྡོ་རྗེ་ཆེན་པོ་སྟེ་རང་གི་ལུས་ཕྱག་རྒྱ་ཆེན་པོ་སྒྱུ་མའི་གཟུགས་སུ་བསྒོམ་པར་བྱ་ཞིང་སྟེ། རིགས་ཐམས་ཅད་ཀྱི་བདག་པོ་རྡོ་རྗེ་འཆང་ཉིད་

དུ་བཞག་ནས་ལུས་རྣམས་ཀུན་ཏེ་རྒྱུ་བ་དང་མི་རྒྱུ་བ་རྣམས་ལ། ཡི་གེ་ཁྃ་ཞེས་གསུངས་པའི་དོན་ནི་སྐུ་དེ་ནམ་མཁར་ཏེ་འོད་གསལ་དུ་འཇུག་པར་བྱེད་པ་ཡིན་ཏེ་ས་རྗེས་སུ་གཞིག་པའི་བསམ་གཏན་གྱི་རིམ་གྱིས་སྔོན་དུ་སྣོད་བཅུད་གཞན་དངོས་པོ་མེད་པ་སྟེ་མི་སྣང་བར་
བྱས་ལ། དེའི་རྗེས་སུ་སྒྱུ་མའི་ལུས་བདག་ཉིད་ཀྱང་རིམ་གྱིས་ཞུགས་པ་དེ་བྱས་ན། འོད་གསལ་གྱི་རྡོ་རྗེ་ཡེ་ཤེས་ནམ་མཁའ་དང་མཉམ་པ་སྟེ། འདྲ་བ་དེར་འགྱུར་ཞིང་ཞེས་པ་སེམས་དཔའ་གསུམ་གྱི་བདག་ཉིད་ཅན་སྒྱུ་མའི་སྐུ་དེ་དང་འོད་གསལ་གཉིས་གཅིག་༼
རིམ་པ་གསུམ་པའི་སྒྱུ་མའི་སྐུ་དོན་གྱི་འོད་གསལ་མངོན་དུ་བྱས་པའི་དུས་སུ་ནམ་མཁའ་ལ་འཇའ་ཡལ་བ་ལྟར་འགྱུར་ལ། རིམ་པ་ལྔ་པ་སློབ་པའི་ཟུང་འཇུག་གི་སྒྱུ་མའི་སྐུ་ནི། འོད་གསལ་དུ་ཞུགས་ནས་འཇའ་ཡལ་བ་ལྟར་མི་འགྱུར་བས། རྒྱུད་དང་འགྲེལ་པར་སྒྱུ་མའི་སྐུ་འོད་གསལ་དུ་འཇུག་པར་བཤད་པ་ཐམས་ཅད་
རིམ་པ་གསུམ་པའི་སྒྱུ་མའི་སྐུ་ལ་གོ་བར་བྱའོ། །༽ཏུ་འགྱུར་རོ། །ཁྃ་ཞེས་བྱ་བ་ནི་འོད་གསལ་བ་མཚོན་པའོ། །འོད་གསལ་དེ་ལ་ཡང་སངས་རྒྱས་ཏེ་དེ་རྣམ་པར་སྣང་མཛད་ལ་སོགས་པའི་ངོ་བོ་ཉིད་དུ་བཤད་པའི་གཟུགས་ཀྱི་ཕུང་པོ་ལ་སོགས་པའི་ཕུང་པོ་ལྔ་རྣམས་
དང༌། བྱང་ཆུབ་སེམས་དཔའ་སྟེ་སའི་སྙིང་པོ་ལ་སོགས་པའི་ངོ་བོ་ཉིད་དུ་བཤད་པའི་མིག་ལ་སོགས་པ་རྣམས་ཀྱིས་ཀྱང་ཡང་དང་ཡང་དུ་སྟེ། རྡོ་རྗེ་འཕྲེང་བ་ལས། གཟུགས་ཀྱི་ཕུང་པོར་གཏོགས་པ་ཞེས་བྱ་བ་ལ་སོགས་པ་འོད་གསལ་དུ་འཇུག་པར་བཤད་པའི་རིམ་
གྱིས་སྐད་ཅིག་རེ་རེ་ཞིང་མཆོད་པ་སྟེ་ར་གྱུར་པས་སོ། །ཡེ་ཤེས་གསུམ་གྱི་བདག་ཉིད་ཅན་དུ་རང་ཉིད་ལ་རབ་ཏུ་ཞུགས་པར་གྱུར་པས། ཤེས་རབ་དང་ཐབས་དང་ཉེ་བར་ཐོབ་པའི་ངོ་བོ་ཉིད་ཀྱིས་རྟོག་པ་སྟེ་བརྟག་པར་བྱ་བ་ཡིན་པས་ན་སྐལ་བ་ཀ་ ༼པ་

གསུམ་སྟེ་ཡེ་ཤེས་གསུམ་མོ། །དེ་གང་དུ་དང་མཉམ་པར་གྱུར་ཅིང་རྣམ་པར་ཞུ་བསྟེ་ཐིམ་པར་གྱུར་པ་གང་ཡིན་པ་དེ་ནི་སྐལ་བ་གསུམ་གྱི་དམ་ཚིག་སྟེ་འོད་གསལ་བར་གནས་པའོ། །དེར་གནས་ན་སངས་རྒྱས་
ཀྱིས་ཀྱང་གཟིགས་པར་མི་འགྱུར་ཏེ། སངས་རྒྱས་ཀྱི་སྐད་དོད་བུདྡྷ་ནི་རྟོགས་པ་ལ་འཇུག་པས་སངས་རྒྱས་ནི་འདིར་ཡེ་ཤེས་གསུམ་ཡིན་ལ། ཡེ་ཤེས་༼ཀལྤ༽གསུམ་པོ་དེས་ཀྱང་མཐོང་བར་མི་འགྱུར་བ་སྟེ། ཇི་ལྟ་བ་བཞིན་དུ་མི་མཐོང་
བ་ནི་འོད་གསལ་དུ་ཞུགས་ན་ཇི་ལྟར་མཐོང་བ་མེད་ཅིང་སྣང་བ་མེད་པ་དེ་བཞིན་དུ་གནས་པའོ། །བཅོམ་ལྡན་འདས་ནམ་མཁའ་རྡོ་རྗེའི་དམ་ཚིག་གིས་དེ་སྐད་ཅེས་བཀའ་སྩལ་ཏོ། །ཞེས་བྱ་བ་ལ། ནམ་མཁའ་རྡོ་རྗེ་ནི་འོད་གསལ་བའོ། །འོད་གསལ་དེ་
ལས་འོད་ཟུང་གཉིས་མཉམ་པར་བྱུང་བར་གྱུར་པས་ན་ནམ་མཁའ་རྡོ་རྗེའི་དམ་ཚིག་སྟེ་རྡོ་རྗེ་འཆང་ཆེན་པོའོ།། ༈ འོག་ནས་བཤད་པའི་འོད་གསལ་ལས་ལྡང་བའི་དམ་ཚིག་བསྟན་པར་བྱ་བའི་ཕྱིར། སྐུ་དང་ཞེས་བྱ་བ་ལ་སོགས་པ་
གསུངས་ཏེ། སྐུ་དང་གསུང་དང་ཐུགས་ནི་རིམ་པ་གསུམ་པའི་ཕྱག་རྒྱ་ཆེན་པོ་སྒྱུ་མའི་སྐུའོ། །དེའི་མི་སྣང་བ་ནི་དེ་འོད་གསལ་དུ་ཞུགས་པའོ། །དེ་ལས་བྱུང་བར་གྱུར་པས་ན་འབྱུང་བའོ། །བཀོད་པ་ནི་གཡོ་བ་དང་མི་གཡོ་བའི་དངོས་པོ་
ཐམས་ཅད་ཀྱི་རྩ་བ་མཐར་གཏུགས་པ་ན་རླུང་དང་སེམས་ཀྱི་བདག་ཉིད་ཅན་ཡིན་ལ་ཏེ། དེ་ལས་བསྒྲུབ་པའི་ཟུང་འཇུག་པའི་ཡེ་ཤེས་ཀྱི་སྐུའོ། །དེའི་འཕྲེང་བ་ནི་གདུལ་བྱའི་བསམ་པ་ཇི་ལྟ་བ་བཞིན་དུ་རྣམ་པར་སྣང་མཛད་ལ་སོགས་པའི་སྤྲུལ་པའི་

སྐུས་གཞན་དོན་ལ་རབ་ཏུ་འཇུག་པའོ། །དེའི་ཏིང་ངེ་འཛིན་གང་ལ་སེམས་ཀྱི་སྐད་ཅིག་མ་རྩེ་གཅིག་ཏུ་དམིགས་པ་དེ་ལ་དེ་སྐད་ཅེས་བྱའོ།། ༈ ཏིང་ངེ་འཛིན་འོད་ཟུང་དེ་དག་ཐམས་ཅད་ཉིད་བསྟན་པར་བྱ་བའི་ཕྱིར། རྡོ་རྗེ་དཀྱིལ་འཁོར་ཞེས་བྱ་བ་
ལ་སོགས་པ་གསུངས་ཏེ། རྡོ་རྗེའི་དཀྱིལ་འཁོར་དབུས་སུ་ནི། །ཞེས་པའི་རྡོ་རྗེའི་དཀྱིལ་འཁོར་ནི་འོད་གསལ་བའོ་དེའི་དབུས་སུ་ཞེས་པ་ནི་འོད་གསལ་དེ་ལས་བྱུང་བའོ། །རང་སྔགས་སྐྱེས་བུ་ནི་འདིར་ཡོངས་སུ་དག་པའི་ཕྱག་རྒྱ་ཆེན་པོ་ལོངས་སྐུའི་གཟུགས་
སུ་བསམ་ཞིང་བསྒོམ་མོ། །ལོངས་སྐུར་བསྐྱེད་པ་དེའི་འོག་ཏུ་སེམས་ཅན་ཐ་མལ་པའི་ཡུལ་དུ་གྱུར་པའི་ལུས་རགས་པའི་སྤྲུལ་པའི་སྐུ་ཡོངས་སུ་གཟུང་ལ། དེ་ལྟར་ལུས་རགས་པ་བཟུང་བའི་རྗེས་སུ་སྲོག་གི་དང་རྩོལ་བའི་རླུང་འབྱུང་རྔུབ་ཀྱི་སྐྱེ་བའི་ཡན་
ལག་ཏུ་ཏེ་རྒྱུར་གྱུར་པའི་རྡོ་རྗེ་སྟེ་ཅིང་མི་ཤིགས་པའི་ཡི་གེ་ཧ་ཞེས་བྱ་བའི་ས་བོན་སྙིང་གར་བཞག་སྟེ། དེའི་འོག་ཏུ་འོད་ཟེར་རྣམ་པར་༼ཞེས་པ་ནི་ཟུང་འཇུག་པའི་ལོངས་སྐུ་དེ་སོ་སོ་སྐྱེ་བོས་དངོས་སུ་མི་མཐོང་བས། དེ་རྣམས་ཀྱི་དོན་དུ་འཛིན་པ་སྟེ། འདིས་ནི་ཤིན་ཏུ་ཕྲ་
བའི་རླུང་སེམས་ཀྱི་སྐུ་ལོགས་སུ་གྲུབ་ཀྱང༌། སྔར་གྱི་ཕུང་པོ་རགས་པ་ད་དུང་འཛིན་པའི་གནད་ཀྱང་ཤེས་པར་བྱའོ། །༽བསྒོམ་པར་བྱ་སྟེ། སྲོག་གི་དང་རྩོལ་བ་འབྱུང་རྔུབ་ལ་གནས་པའི་འོད་ཟེར་ཏེ་རླུང་བཅུ་པོ་དེ་རྣམས་ཀྱི་བསྒོམ་པ་ནི། སྣ་བུག་གཡས་
དང་ལ་སོགས་པས་གཡོན་དང་གཉིས་ཀ་ནས་རྒྱུ་བའི་དབྱེ་བས་འཇུག་པ་ལ་སོགས་པའི་རིམ་གྱིས་རབ་ཏུ་ཞུགས་པའོ། །ཧ་ཞེས་བྱ་བ་ནི་བརྗོད་དུ་མེད་པའི་ཡང་བརྗོད་དུ་མེད་པ་སྟོན་པ་སྟེ་མཚོན་པའོ། །༼མི་ཤིགས་པའི་ཡི་གེ་ལ་ཨ་དང་ཧཱུཾ་ཡང་བཤད་པ་ཡོད་

དོ། །འདིར་ཟུང་འཇུག་པས་རགས་པའི་སྐུ་ལ་བརྟེན་ནས་རྡོར་བཟླས་བྱ་བར་གསུངས་ཏེ། ཞི་སོགས་ཀྱི་ལས་དང་མངོན་ཤེས་སོགས་བསྒྲུབ་པའི་དོན་དུའོ། །༽འཇམ་པ་ནི་རྣམ་པར་མི་འཇིག་པའོ། །དཔལ་ནི་འོད་གསལ་བའོ། །དེ་ལས་བྱུང་བས་ན་
འཇམ་དཔལ་གྱི་དམ་ཚིག་དེ་ནི་ཟུང་འཇུག་ལོངས་སྐུའོ་གོ། སྐུ་དེ་ལས་ཐོབ་པའི་ཕྱིར་མི་ལྡོག་པ་རྣམས་ཀྱིས་ཡང་དག་པར་ལོངས་སྤྱོད་ཅིང་ཡུལ་དུ་བྱས་པས་ན་དེ་ཉིད་ནི་ལོངས་སྤྱོད་པ་སྟེ་ཡེ་ཤེས་ཀྱི་རང་བཞིན་གྱི་ལུས་སོ། །དེ་ཐོབ་ནས་སྐུ་
དང་གསུང་དང་ཐུགས་རྡོ་རྗེའི་སྤྲུལ་པའི་སྐུའི་སྐུ་དང་གསུང་དང་ཐུགས་གང་ལ་མངའ་བ་དེ་ནི་སྐུ་གསུང་ཐུགས་ཀྱི་རྡོ་རྗེ་ཅན་ནོ། །ས་བཅུ་ནི་འོད་ཟེར་རླུང་བཅུ་སྟེ། རླུང་དེ་ལ་རབ་ཏུ་གནས་པ་སྟེ། དམིགས་ནས་རྡོར་བཟླས་ཀྱིས་དངོས་གྲུབ་བསྒྲུབ་པའོ། །བྱང་
ཆུབ་ནི་དོན་དམ་པའི་བདེན་པའོ། །སེམས་དཔའ་ནི་ཀུན་རྫོབ་ཀྱི་བདེན་པ་སྟེ། དེའི་བདག་ཉིད་ཀྱི་སྐུ་གང་ཡིན་པ་དེ་ནི་བྱང་ཆུབ་སེམས་དཔའི་བདག་སྟེ། གང་བཤད་མ་ཐག་པ་སྙིང་ཁའི་མི་ཤིགས་པ་ལས་རྡོར་བཟླས་བྱེད་པའི་རིམ་གྱིས་སྟེ་རིམ་པ་དེས་
ངག་དབེན་སྒོམ་པ་པོ་དེ་ནི་ཟུང་འཇུག་གི་བདག་ཉིད་འདི་ལྟ་བུ་ཐོབ་པར་འགྱུར་བའོ།། འདིས་ནི་རྡོ་རྗེ་བཟླས་པ་ལ་བསྔགས་ཤིང༌། དེའི་བྱེད་ཚུལ་ཡང་ཟུང་འཇུག་པས་སྙིང་ཁའི་མི་ཤིགས་པ་ལས་བྱེད་པ་འདི་ལྟར་དུ་བྱ་བར་བསྟན་ཏེ། འདི་གནད་ཆེ་བར་ཡོད་ཅིང༌། ལེའུ་གསུམ་
པར་ཕྲ་མོ་བསྒོམ་པ་མཐར་ཐུག་ཏུ་བཤད་པ་ཡང་འདི་ལ་བརྟེན་ནས་དཔྱད་ན་ཤེས་པར་འགྱུར་རོ། ༈ བྱང་ཆུབ་སེམས་དཔའ་ཞེས་བྱ་བ་ལ་སོགས་པས་ནི་ཏིང་ངེ་འཛིན་གསལ་བར་བྱེད་དེ། བདེན་པ་གཉིས་ཀྱིས་ཡོངས་སུ་གཟུང་བའི་གཟུགས་ནི་

བྱང་ཆུབ་སེམས་དཔའི་ཡེ་ཤེས་སོ། །དེ་ཉིད་དམ་ཚིག་ཡིན་ལ་དེ་ཉིད་ནི་ཁམས་གསུམ་པ་རྣམས་ཚིམ་པར་བྱེད་པས་ན་ཟླ་བའོ། །འཁོར་བ་ཇི་སྲིད་བར་གནས་ནས་སེམས་ཅན་གྱི་དོན་མཛད་པས་ན་རྡོ་རྗེ་སྟེ། དེ་སྐྱེད་པའི་ཏིང་ངེ་འཛིན་ལ་ཡང་དེ་སྐད་
ཅེས་བྱ་སྟེ་དགོངས་པས་བཤད་པའོ།། ༈ བཤད་མ་ཐག་པ་ནི་ཟུང་འཇུག་ལོངས་སྐུ་བསྐྱེད་ནས་རགས་པའི་སྤྲུལ་སྐུ་བཟུང་བ་སྟེ། དེའི་རིམ་པས་བཟུང་བའི་སྤྲུལ་པའི་སྐུས་འི་མིག་ལ་སོགས་༼ནི་སྔ་མ་དང་རྗེས་སུ་མཐུན་པའི་རིམ་པས་བསྐྱེད་རིམ་པའི་
སྐབས་སུ་མངོན་བྱང་ལྔ་ལས་ལོངས་སྐུ་རྡོ་རྗེ་འཆང་དུ་བསྐྱེད་པ་སྤྲུལ་སྐུ་རྡོར་སེམས་སུ་བསྒྱུར་བ་བསྟན་ཅིང༌། དེའི་མིག་ལ་སོགས་པར་ཐླཱིཾ་སོགས་ཀྱི་ཡི་གེ་འགོད་པ་ཡིན་པས་བསྐྱེད་རིམ་པས་མངོན་ཤེས་བསྒྲུབ་པའི་སྐབས་འདིར། སྔར་བཤད་པ་ལྟར་རིགས་དྲུག་
གི་དབང་དུ་བྱས་པའི་སྒྲུབ་ཐབས་དྲུག་ཡོད་ཀྱང༌། མངོན་བྱང་ལྔ་ལས་རྡོ་རྗེ་འཆང་དུ་བསྐྱེད་ནས། སྤྲུལ་སྐུར་བསྒྱུར་བའི་སྒྲུབ་ཐབས་དེ་ཁོ་ན་ལྟར་བྱ་དགོས་ཏེ། འཆད་འགྱུར་གྱི་ནམ་སྙིང་གི་སྐབས་སུ་ཡང༌། ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་དམ་པ་
བསམ། །ཞེས་པའི་འགྲེལ་པར་རྡོ་རྗེ་འཆང་གི་ལུས་དཀྱིལ་སྒོམ་པར་གསུངས་པའི་ཕྱིར་རོ། །རྡོ་རྗེ་འཆང་དུ་བསྒོམས་པས་དཀྱིལ་འཁོར་རྒྱལ་མཆོག་གི་སྐབས་སུ་མི་བསྐྱོད་པ་སོགས་སུ་བསྒྱུར་བ་ཡང་མིན་ཏེ། སྤྲུལ་སྐུར་བསྒྱུར་བའི་མིག་སོགས་སུ་ཡི་གེ་རྣམས་དགོད་པར་གསུངས་པས་སོ། །
འདིར་སྒྲིབ་སེལ་གྱི་སྐབས་སུ་དང་པོ་སྦྱོར་བ་བྱེད་པར་བཤད་པ་དང༌། རྡོ་རྗེ་འཆང་གི་ཤིན་ཏུ་རྣལ་འབྱོར་བྱེད་པར་བཤད་པས། དང་པོ་སྦྱོར་བ་དགོས་ལ། བླ་མ་རྣམས་ཏིང་ངེ་འཛིན་གསུམ་ག་མཛད་པ་ལྟར་ལེགས་པས་ཐམས་ཅད་ལ་ཏིང་ངེ་འཛིན་གཉིས་བྱས་པའི་འོག། ལས་རྒྱལ་

མཆོག་གི་སྐབས་སུ། མིག་ནས་ལྕེའི་བར་བཞི་དབང་རྟེན་དང་བཅས་པ་དང༌། ལུས་དབང་གི་ཕྱོགས་གཅིག་གི་གནས་གསང་བའི་རྡོ་རྗེ་རྣམས་སྟོང་པར་སྦྱངས་ནས། ཁོང་སྟོང་དུ་བྱ་བ་དང་གནས་དེ་རྣམས་སུ་ལ་སོགས་པའི་ཡི་གེ་འོད་འབར་བ་བཀོད་དེ། ས་སྙིང་སོགས་དང་
ངོ་བོ་དབྱེར་མེད་དུ་སྒོམ་པ་དང༌། དབང་པོའི་ཡུལ་དུ་ཡུལ་ལྔ་ཐམས་ཅད་གསལ་པོར་བྱུང་བར་མོས་པ་ཡང་དང་ཡང་དུ་རྒྱུན་ལྡན་དུ་གོམས་པར་བྱས་པས། མིག་ལ་སོགས་པའི་མངོན་ཤེས་ལྔ་འགྲུབ་པར་འགྱུར་ཏེ། འདི་འདྲ་བ་རྣམས་ནི་ནང་ལ་གཞོལ་བའི་དངོས་གྲུབ་བསྒྲུབ་པའི་ལས་ཚོགས་ཡིན་ནོ། །
༽པའི་སྐྱེ་མཆེད་རྣམ་པར་དག་པའི་སྒོ་ནས་འབྲས་བུ་མངོན་ཤེས་སྒྲུབ་པ་བསྟན་པར་བྱ་བའི་ཕྱིར། འོད་ཟེར་འབར་བའི་ཞེས་བྱ་བ་ལ་སོགས་པ་གསུངས་ཏེ། དང་པོ་མིག་གི་སྦུབས་སྟོང་པར་བྱས་པས་ཁོང་སྟོང་དུ་བྱ་བ་ཐོབ་པ་གང་ཡིན་པ་དེ་ནི་ནམ་
མཁའ་སྟེ། དེའི་དབུས་སུ་ཆུད་པར་ཡི་གེ་ཐླཱིཾ་འོད་ཟེར་ཤིན་ཏུ་འབར་བ་སྟེ། ཉི་མ་དང་ཟླ་བའི་འོད་ཟེར་རྣམས་ཀྱིས་འབར་བར་གྱུར་པ་གང་གིས། འཕེན་ཅིང་བཅུག་པ་དེ་ནི་མཚོན་ཆའོའི་མཆོག་སྟེ། མཆོག་ནི་བརྒྱ་བྱིན་ལ་སོགས་པའི་བགེགས་ཀྱི་
ཚོགས་རྣམས་སོ། །བགེགས་དེ་འཇོམས་པའི་དོན་གྱི་མཚོན་ཆ་ཡིན་པས་ན་མཚོན་མཆོག་གོ། འཇོམས་ཚུལ་དེ་ཡང་ཡི་གེ་དེ་ལས་༼མཚོན་ཆའི་སྐད་དོད་ཨསྷྲ་ལ་ངེས་ཚིག་གིས་ཨ་སྱནྟེ་འཕེན་པར་བྱ། ཀྵི་སྱནྟེ་གཞུག་པར་བྱ་བའོ། །༽བྱུང་བའི་
མིག་བསྐྱོད་པ་ལས་འོད་ཟེར་འཕྲོས་པས་བགེགས་ཐམས་ཅད་རྣམ་པར་འཇོམས་པས་ན་མཚོན་ཆའི་མཆོག་སྟེ་ཡི་གེ་ཐླཱིཾ་ངོ༌། །དེ་ནི་རྡོ་རྗེའི་ལུས་ངག་གིས་ཏེ། སའི་སྙིང་པོའི་ངོ་བོ་ཉིད་ཀྱིས་བསྒོམ་པར་བྱའོ། །རྡོ་རྗེའི་སྐུ་དང་འདྲ་བར་འགྱུར། །ཞེས་བྱ་བ་

ནི། རྡོ་རྗེ་འཆང་ཆེན་པོ་དང་འདྲ་བར་འཇིག་རྟེན་གྱི་ཁམས་དཔག་ཏུ་མེད་པ་ན་གནས་པའི་གཟུགས་ཀྱི་དངོས་པོ་ཐམས་ཅད་ལག་མཐིལ་གྱི་སྐྱུ་རུ་ར་བཞིན་དུ་མཐོང་བར་འགྱུར་བའོ། །ཐླཱིཾ་ཞེས་བྱ་བ་ནི། སྔར་བཤད་པའི་དོན་ས་སྙིང་སྟོན་པ་སྟེ་མཚོན་པའི་ས་བོན་ནོ། །
ནམ་མཁའ་རྡོ་རྗེའི་དམ་ཚིག་ནི་རྡོ་རྗེ་འཆང་ཆེན་པོའོ། །དེའི་བཀོད་པ་ནི་སྐུ་ཕྱག་རྒྱ་ཆེན་པོའོ། །དེ་ནི་གནས་ཏེ་སའི་སྙིང་པོ་སྤྲུལ་པའི་གནས་ཡིན་པས་ན་དེ་ནི་ནམ་མཁའ་རྡོ་རྗེའི་དམ་ཚིག་གི་བཀོད་པའི་གནས་ཞེས་བྱ་ལ། དེ་སྟོན་པའི་ཏིང་ངེ་འཛིན་ལ་ཡང་དེ་སྐད་
ཅེས་བྱའོ། །དེ་ལྟར་བཤད་མ་ཐག་པའི་རིམ་པ་དང་། འོག་ནས་བཤད་པ་དག་གིས། ལྷའི་མིག་དང་རྣ་བ་ལ་སོགས་པ་སྒོམ་པ་གང་ཡིན་པའི་རྣལ་འབྱོར་པ་དེ་ནི། མངོན་པར་ཤེས་པ་ལྔ་དང་འདྲ་བ་སྟེ་རྡོ་རྗེ་འཆང་ཆེན་པོ་དང་མཚུངས་པར་འགྱུར་བའོ། །མཚུངས་ལུགས་
ཇི་ལྟར་ཡིན་ཞེ་ན། སངས་རྒྱས་མངོན་ཤེས་དམ་ཚིག་མཆོག། ཅེས་བྱ་བ་གསུངས་ཏེ། སངས་རྒྱས་ནི་དུས་གསུམ་དུ་བྱུང་བའི་རྒྱལ་བ་རྣམས་སོ། །༼པ་ཚབ་ཀྱིས། སངས་རྒྱས་མངོན་ཤེས་དམ་ཚིག་ནི། །མཆོག་གིས་མངོན་ཤེས་ལྔ་འདྲར་འགྱུར། །ཞེས་བསྒྱུར་བ་ནི་འགྲེལ་པ་དང་མཐུན་ནོ། །
དེ་རྣམས་ཀྱི་མངོན་པར་ཤེས་པའི་དམ་ཚིག་མཆོག་ནི་ལྷའི་མིག་ལ་སོགས་པ་སྟེ། མངོན་ཤེས་ལྔ་པོ་དེ་རྣམས་ཀྱི་ཕྱོགས་གཅིག་ནས་རྡོ་རྗེ་འཆང་ཆེན་པོ་དང་འདྲ་བར་འགྱུར་བའོ། །འདི་ནི་ཞེས་བྱ་བ་ནི་གང་བཤད་མ་ཐག་པའི་ལྷའི་མིག་གོ། དངོས་གྲུབ་ཐམས་ཅད་
ཀྱི་ཞེས་བྱ་བ་ལ། ཐམས་ཅད་ནི་རང་དང་གཞན་གྱི་ཚོགས་ཏེ། དེ་རྣམས་ཀྱི་དངོས་གྲུབ་རྣམས་ཀྱིའོ། །སངས་རྒྱས་ཞེས་པའི་བུདྡྷ་ནི་ཁོང་དུ་ཆུད་པ་ཡིན་ལ་རང་གི་སེམས་སོ། །དེ་ཇི་ལྟ་བ་བཞིན་དུ་མངོན་པར་ཤེས་ཤིང་ཁོང་དུ་ཆུད་པས་ན་སངས་རྒྱས་མངོན་ཤེས་

ཏེ། རྣལ་འབྱོར་པ་ཆེན་པོ་རྣམས་ཏེ་དེ་རྣམས་ཀྱིས་མཆོག་བསྒྲུབ་པ་ནི་དངོས་གྲུབ་ཐམས་ཅད་ཀྱི་ཡང་གཙོ་བོ་སྒྲུབ་པར་བྱེད་པའོ།། ༈ རྣ་བའི་མངོན་ཤེས་སྒྲུབ་པ་སྟོན་པ་ལ་སངས་རྒྱས་དཀྱིལ་འཁོར་ནི་དེ་བཞིན་གཤེགས་པ་ཐམས་
ཅད་དོ། །༼ཞེས་པ་ནི། མངོན་བྱང་ལྔས་རྡོ་རྗེ་སེམས་དཔའ་བསྒོམས་ནས་ལུས་དཀྱིལ་བསྒོམ་པའོ། །༼དམ་ཚིག་ནི་དམ་པ་ནི་མཆོག་གི་དོན་ཡིན་ལ་དེ་ནི་རྡོ་རྗེ་སེམས་དཔའོ། །རྡོ་རྗེ་ལྟར་མི་ཕྱེད་པའི་སེམས་དཔའ་ནི་རྡོ་རྗེ་སེམས་དཔའ་སྟེ་དེ་རབ་ཏུ་བསྒོམ་ཞིང་བསྐྱེད་པའོ། །
ནམ་མཁའི་དབྱིངས་ཀྱི་དབུས་སུ་ནི། །ཞེས་བྱ་བ་ནི། རྣ་བའི་གནས་འོད་གསལ་༼དམ་ཚིག་ཅེས་པ་འགྱུར་གསར་གཉིས་ལ་མེད་ཅིང་དམ་པ་ནི་ཡོད་དོ། །༽བར་བསྒོམས་པའི་དབུས་སུ་གནས་པར་རོ། །ཡེ་ཤེས་ནི་ཕྱག་ན་རྡོ་རྗེ་སྟེ་དེ་སྐྱེད་པར་བྱེད་པ་ཡི་
གེ་ཨོཾ་ནི་ཡེ་ཤེས་ཨོཾ་ཡིག་ནི་བསྒོམ་པར་བྱ་ཞེས་པའོ། །རྡོ་རྗེ་དམ་ཚིག་གསུམ་ནི་ཕྱག་ན་རྡོ་རྗེའོ། །དེ་བསྒོམས་པས་ནི་ཞེས་པ་ནི་ཨོཾ་ཡིག་དེ་ཕྱག་རྡོར་དེའི་རང་བཞིན་དུ་བྱས་པས་སོ། །མི་བསྐྱོད་རྡོ་རྗེ་གསུམ་ནི་རྡོ་རྗེ་འཆང་ཆེན་པོ་སྟེ། འཇིག་རྟེན་
གྱི་ཁམས་དཔག་ཏུ་མེད་པ་ན་གནས་པའི་སྒྲ་རྣམ་པ་སྣ་ཚོགས་པ་རྣམས་རྣ་བའི་ལམ་དུ་གྲག་པར་གྱུར་པ་ན་སྒྲ་གཅིག་འཛིན་པ་བཞིན་དུ་ཐམས་ཅད་འཛིན་པས་དེ་དང་འདྲ་བར་གྱུར་པས་ན། མི་བསྐྱོད་པའི་རྡོ་རྗེ་གསུམ་དང་རྣལ་འབྱོར་པ་རྣམས་འདྲ་བར་
འགྱུར་རོ། །ཞེས་བཅོམ་ལྡན་འདས་རྡོ་རྗེ་མི་བསྐྱོད་པས་ཏེ་རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ། །མི་བསྐྱོད་པ་ཡི་སྐུ་འདྲ་དང་ཞེས་བྱ་བ་ནི་རྡོ་རྗེ་འཆང་ཆེན་པོ་དང་མཚུངས་པའི་སྐུའོ། །དེ་བཞིན་དུ་ཐ་མལ་པ་མ་ཡིན་པའི་གསུང་དང་ཐུགས་

འཛིན་པས་གསུང་དང་ཐུགས་མཆོག་འདྲ་བ་འཛིན་ཞེས་བྱའོ། །འཇིག་རྟེན་ཁམས་ཞེས་བྱ་བ་ནི་རྟག་ཏུ་འཇིག་རྟེན་གྱི་ཁམས་ཐམས་ཅད་དུའོ། །མི་བསྐྱོད་རྡོ་རྗེས་མཆོད་པར་འགྱུར། །ཞེས་བྱ་བ་ནི་རྣ་བ་ལ་གནས་པའི་ཕྱག་ན་རྡོ་རྗེས་མཆོད་ཅིང་སྟེ། དངོས་གྲུབ་
ལ་ཁད་ཉེ་བར་བྱེད་པས་བསྙེན་པར་འགྱུར་རོ་འོ། །མི་བསྐྱོད་པའི་དམ་ཚིག་ནི་མི་བསྐྱོད་པའོ། །དེ་ལས་བྱུང་བས་ན་མི་བསྐྱོད་པའི་དམ་ཚིག་ལས་མངོན་པར་བྱུང་བའི་རྡོ་རྗེ་ནི་ཕྱག་ན་རྡོ་རྗེ་སྟེ་དེ་སྐྱེད་པར་བྱེད་པའི་ཏིང་ངེ་འཛིན་ལ་ཡང་དེ་སྐད་ཅེས་བྱའོ།།
༈ ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པས་ནི་ནམ་མཁའི་སྙིང་པོའི་ཏིང་ངེ་འཛིན་གསུངས་པ་ཡིན་ཏེ། ནམ་མཁའི་དབྱིངས་ཀྱི་དབུས་སུ་གནས་པ་ནི་འོད་གསལ་བའི་དབུས་སུ་གནས་པ་ནི་དེ་བཞིན་ཉིད་ལས་བྱང་ཆུབ་པའོ། །དེ་ནས་མངོན་བྱང་
ལྔས་དང་པོའི་མགོན་པོར་བསྐྱེད་པ་སྤྲུལ་སྐུར་བསྒྱུར་ལ་ར་རོ། །སངས་རྒྱས་དཀྱིལ་འཁོར་འོད་བཟང་བསམ་ཞེས་ཏེ་རྡོ་རྗེ་འཆང་ཆེན་པོའི་སྐུའི་དཀྱིལ་འཁོར་བསམ་པར་བྱའོ། །ནམ་མཁའི་རྡོ་རྗེར་རབ་བསྒོམས་ལ་ཞེས་བྱ་བ་ནི། རྡོ་རྗེ་འཆང་གི་ཕྱག་རྒྱ་ཆེན་
པོའི་གཟུགས་ཀྱི་ཡང་སྣའི་དབང་པོ་ལ་ནམ་མཁའི་རྡོ་རྗེ་སྟེ། འོད་གསལ་བ་བསྒོམ་པའོ། །རིན་ཆེན་ནི་ནམ་མཁའི་སྙིང་པོ་སྟེ་དེ་སྐྱེད་པའི་ཡི་གེ་ཨོཾ་རིན་པོ་ཆེ་རྣམ་པར་བསྒོམ་པར་བྱའོ། །རྡོ་རྗེ་དམ་ཚིག་གསུམ་བསྒོམས་པས། །ཞེས་བྱ་བ་ལ། 
རྡོ་རྗེ་གསུམ་ནི་དྲི་ཡིད་དུ་འོང་མི་འོང་བར་མ་རྣམ་པ་གསུམ་སྟེ། དྲི་གསུམ་པོ་དེ་དང་མཉམ་པར་གྱུར་པར་མཛད་པའི་ཕྱིར་རྡོ་རྗེ་དམ་ཚིག་གསུམ་སྟེ། ནམ་མཁའི་སྙིང་པོའོ། །དེ་བསྒོམས་པས་ཞེས་པ་ནི་ཨོཾ་ཡིག་དེ་ནམ་སྙིང་དེའི་ངོ་བོ་ཉིད་དུ་

དམིགས་པས་རྡོ་རྗེ་གསུམ་ཞེས་པ་རྡོ་རྗེ་འཆང་ཆེན་པོ་སྟེ། འཇིག་རྟེན་གྱི་ཁམས་དཔག་ཏུ་མེད་པ་ན་གནས་པའི་དྲི་ལ་སྤྱོད་པས་དེ་དང་འདྲ་བར་འགྱུར་བའོ། །ཞེས་དཀོན་མཆོག་དབལ་ཞེས་བྱ་བ། བཅོམ་ལྡན་འདས་རྡོ་རྗེ་༼
འགྱུར་རྙིང་ལས། རྡོ་རྗེ་གསུམ་དཔག་མེད་འདྲར་འགྱུར། །ཞེས་པ་ལ། པ་ཚབ་ཀྱིས། རྡོ་རྗེ་གསུམ་གྱི་ཏོག་འདྲར་འགྱུར། །ཞེས་བསྒྱུར་རོ། །༽འཆང་ཆེན་པོས་དེ་སྐད་ཅེས་བཀའ་སྩལ་ཏོ། །ལུས་དང་ཞེས་བྱ་བ་ལ་སོགས་པ་ལ། དེ་ལྟར་སྒོམ་པར་བྱེད་པ་ནི་ཐ་མལ་པ་
མ་ཡིན་པའི་ལུས་དང་ངག་དང་སེམས་ཀྱིས་རྡོ་རྗེ་ཡིས་སོ། །དཀོན་མཆོག་དབལ་གྱི་འོད་དང་འདྲ་ཞེས་བྱ་བ་ནི། ནམ་མཁའ་མཛོད་ཀྱི་ཏིང་ངེ་འཛིན་གྱིས་དེ་དཀོན་མཆོག་དབལ་དང་རྫུ་འཕྲུལ་འདྲ་བར་འགྱུར་བའོ། །སུ་ཞིག་དེར་འགྱུར་ཞེ་ན། བདག་མེད་བྱང་
ཆུབ་ནི་འོད་གསལ་བའོ། །དེར་ཡེ་ཤེས་ནི་སྟོང་པ་ཉིད་བཞིའི་བདག་ཉིད་ཅན་རྡོ་རྗེ་འཆང་ཆེན་པོའི་སྐུའོ། །དེ་ཉིད་ནི་ཉན་ཐོས་ལ་སོགས་པའི་ཡུལ་མ་ཡིན་པས་ན་གསང་བའོ། །དེ་དང་མཉམ་པའི་གནས་སུ་གྱུར་པའི་སྐུ་གང་ཡིན་པ་དེ་ནི་བདག་མེད་པའི་བྱང་
ཆུབ་ཡེ་ཤེས་གསང་བ་འདྲ་བའི་གནས་ཏེ་སྒྲུབ་པ་པོའོ། །རིན་པོ་ཆེའི་དམ་ཚིག་དྲི་རྣམ་པ་གསུམ་གང་གིས་ལོངས་སྤྱོད་ཅིང་རྗེས་སུ་མྱོང་བ་དེ་ནི་རིན་པོ་ཆེའི་དམ་ཚིག་ལོངས་སྤྱོད་པ་རྡོ་རྗེ་སྟེ་ནམ་མཁའི་སྙིང་པོ་ཡིན་ལ་དེ་སྐྱེད་པའི་ཏིང་ངེ་འཛིན་ལ་ཡང་
དེ་སྐད་ཅེས་བྱའོ།། ༈ ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པས་ལྕེའི་མངོན་ཤེས་སྒྲུབ་པ་སྟོན་པ་ལ། སྔ་མ་ནམ་སྙིང་གི་སྐབས་སུ་བཤད་པ་བཞིན་དུ་རྡོ་རྗེ་འཆང་གི་ཕྱག་རྒྱ་ཆེན་པོའི་གཟུགས་བསྐྱེད་ལ་རྡོ་རྗེ་འཆང་དེའི་ལྕེའི་ཕྱོགས་

སུ་འཇིག་རྟེན་དབང་ཕྱུག་ཅེས་པ་ཡང་དག་པའི་མཐའ་སྟེ། སྟོང་པ་ཉིད་དེ་བསྒོམས་ལ། ཆོས་ནི་འཇིག་རྟེན་གྱི་དབང་ཕྱུག་སྟེ། དེ་སྐྱེད་པར་བྱེད་པའི་ཡི་གེ་ཨོཾ་ནི་ཆོས་ཀྱི་ཨོཾ་སྟེ། འཇིག་རྟེན་དབང་ཕྱུག་གི་ངོ་བོར་ཡི་གེ་དེ་བསྒོམ་པར་བྱའོ། །རྡོ་རྗེ་དམ་ཚིག་ཅེས་བྱ་བ་ལ་
སོགས་པ་ལ། རྡོ་རྗེ་གསུམ་ནི་རོ་རྣམ་པ་གསུམ་མོ། །དེ་དང་མཉམ་པར་གྱུར་པ་ཉིད་ནི་རྡོ་རྗེ་དམ་ཚིག་གསུམ་སྟེ་འཇིག་རྟེན་དབང་ཕྱུག་གོ། དེ་བསྒོམས་པས་ཞེས་པ་ནི་ལྕེ་ལ་ཨོཾ་བསྒོམས་པ་དེའི་སྒོ་ནས་རོ་རྣམ་པ་གསུམ་རྗེས་སུ་མྱོང་བར་གྱུར་པས་སོ། །རྡོ་རྗེ་གསུམ་
དཔག་མེད་ནི་རྡོ་རྗེ་འཆང་ཆེན་པོ་སྟེ། ཕྱོགས་བཅུའི་འཇིག་རྟེན་གྱི་ཁམས་སུ་གཏོགས་པའི་རོ་རྗེས་སུ་མྱོང་བས་དེ་དང་འདྲ་བར་འགྱུར་བའོ། །གང་འདི་ལྟར་དམིགས་པར་བྱེད་པ་དེ་ནི་ལུས་ལ་སོགས་པའི་གཟི་བརྗིད་འོད་དཔག་ཏུ་མེད་པ་དང་འདྲ་བར་འགྱུར་བའོ། །
དབང་པོ་དམན་པ་ལ་སོགས་པའི་སེམས་ཅན་ཐམས་ཅད་ལ། ཐེག་པ་ཆེན་པོའི་ལམ་སྟེ་སངས་རྒྱས་ཉིད་དུ་འགྱུར་བའི་ལམ་དེའི་དོན་གྱི་ཐབས་ཡོད་པ་གང་ཡིན་པ་དེ་ནི་ཐེག་པ་ཆེན་པོའི་ལམ་སྟེ། དེ་སྐྱེད་པར་འགྱུར་རོ་ཞེས་བཅོམ་ལྡན་འདས་རྡོ་རྗེ་འོད་དཔག་ཏུ་
མེད་པ་སྟེ་རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ། །ཡོན་ཏན་དཔག་ཏུ་མེད་པ་ནི་རྡོ་རྗེ་འཆང་ཆེན་པོའོ། །དེ་ལ་ཁམས་གསུམ་ན་གནས་པའི་རོ་ཐམས་ཅད་ལྕེའི་དབང་པོ་ན་གནས་པའི་རོ་གཅིག་དང་འདྲ་བར་སྤྱོད་པ་ནི་འོད་དེ། དེས་མཛེས་པར་གྱུར་པའི་
དཔལ་གང་ཡིན་པ་དེ་ནི་ཡོན་ཏན་དཔག་ཏུ་མེད་པའི་འོད་དཔལ་ཏེ་འཇིག་རྟེན་དབང་ཕྱུག་ཡིན་ལ། དེ་སྟོན་པའི་ཏིང་ངེ་འཛིན་ལ་ཡང་དེ་སྐད་ཅེས་བྱའོ།། ༈ ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པས་ལུས་ཀྱི་མངོན་ཤེས་སྒྲུབ་པ་སྟོན་པ་ལ། སྔ་མ་

བཞིན་དུ་དང་པོའི་རྣལ་འབྱོར་ཏེ་སྦྱོར་བ་བྱས་ཏེ། དམ་ཚིག་ཨོཾ་རབ་ཏུ་བསྒོམས་ལ། རྡོ་རྗེ་ཨུཏྤལ་ཁ་ཟུམ་པའི་རྣམ་པ་ཅན་བསྒོམ་པར་བྱའོ། །ཞེས་བྱ་བ་ནི་ཀླུ་སྒྲུབ་ཀྱི་མན་ངག་གོ། དམ་ཚིག་ནི་སྒྲིབ་པ་ཐམས་ཅད་རྣམ་པར་སེལ་བ་སྟེ་དེ་སྐྱེད་པར་
བྱེད་པའི་ཡི་གེ་ཨོཾ་ཡང་དམ་ཚིག་ཨོཾ་ཡིན་ཏེ། འདིས་རེག་བྱ་ལ་རེག་པས་ལུས་ཀྱི་འི་དབང་པོའི་གནས་སུ་འོད་གསལ་བས་སྦྱང་བ་སྔོན་དུ་འགྲོ་བས། དེས་ན་སྒྲིབ་སེལ་དེའི་དམ་ཚིག་ཡི་གེ་ཨོཾ་རབ་ཏུ་བསྒོམ་མོ་ས་ལ། དང་པོར་རྡོ་རྗེ་ཉིད་ཨུཏྤལ་སྟེ། ཁ་ཟུམ་
པའི་རྣམ་པས་ན་རྡོ་རྗེ་ཨུཏྤལ་ཞེས་བྱ་སྟེ་དེ་༼རེག་པའི་དབང་པོ་ཞེས་ཟེར། ༽བསྒོམ་པར་བྱ་འོ། །རྡོ་རྗེ་གསུམ་ནི་རེག་བྱ་རྣམ་པ་གསུམ་སྟེ་༼མངོན་ཤེས་བསྒྲུབ་པ་ལ་རྣམ་གནས་དགོས་པ་ལ། འདིར་དབང་པོ་རྣམས་ཀྱི་གནས་སུ་ས་བོན་ལྔ་དང་སྐུ་ལྔ་བཀོད་ནས་དབང་པོའི་
ངོ་བོར་སྒོམ་པ་ལས་གཞན་པའི་སྒྲུབ་ཚུལ་མ་བཤད་པ་ཇི་ལྟར་ཡིན་སྙམ་ན། འདིར་ས་སྙིང་དང་ཕྱག་རྡོར་གྱི་སྐབས་གཉིས་དང༌། རིགས་བཞིའི་སྐབས་སུ་རྣམ་གནས་མ་གསུངས་ཀྱང་། རྣམ་སྣང་དང་ནམ་སྙིང་དང་འཇིག་རྟེན་དབང་ཕྱུག་དང༌། སྒྲིབ་སེལ་གྱི་སྐབས་སུ། རྡོ་རྗེ་དམ་ཚིག་གསུམ་
བསྒོམས་པས། །ཞེས་གསུངས་པའི་དོན་རྡོ་རྗེ་གསུམ་ནི། དྲི་རོ་རེག་བྱ་ཡིད་དུ་འོང་མི་འོང་བར་མ་གསུམ་དང༌། དམ་ཚིག་ནི་ས་མ་ཡ་ལ་ས་མ་ཏ་མཉམ་པ་ཉིད་ཀྱི་དོན། ཡུལ་གསུམ་ལ་མཉམ་པར་ཞུགས་པའི་ནམ་སྙིང་སོགས་གསུམ་སྒོམ་པ་ལ་བཤད་པའི་དོན་ནི། ནམ་སྙིང་སོགས་
གསུམ་གྱི་ངོ་བོ་སྣའི་དབང་པོ་སོགས་གསུམ་དང༌། ཡུལ་དེ་ཐམས་ཅད་མཉམ་པོར་ཞུགས་པར་གསལ་བར་སྒོམ་པས་བསྟན་ལ། ལྷག་མ་མི་གསལ་བ་རྣམས་ལ་ཡང་དེ་ལྟར་དུ་ཤེས་པར་བྱའོ། །༽དེ་དང་མཉམ་པར་གྱུར་པས་ན་རྡོ་རྗེ་དམ་ཚིག་གསུམ་སྟེ། ཨོཾ་ཡིག་དེ་

སྒྲིབ་པ་ཐམས་ཅད་རྣམ་པར་སེལ་བ་དེའི་ངོ་བོར་བསྒོམས་པས་སོ། །རྡོ་རྗེ་གསུམ་ནི་གདོན་མི་ཟ་བར་གྲུབ་པ་རྡོ་རྗེ་འཆང་སྟེ། འཇིག་རྟེན་གྱི་ཁམས་དཔག་ཏུ་མེད་པ་ན་གནས་པའི་རེག་བྱ་དཔག་ཏུ་མེད་པ་རྣམས་ཕྱག་རྒྱ་གཅིག་གི་པདྨོར་གཏོགས་པའི་རེག་བྱ་མྱོང་
བ་རྡོ་རྗེ་དང་འདྲ་བར་རེག་བྱ་གཞན་རྗེས་སུ་མྱོང་བས་རྡོ་རྗེ་འཆང་དེ་དང་འདྲ་བར་འགྱུར་བའོ། །འདིའི་ཕན་ཡོན་བསྟན་པ་ནི་ལུས་ཞེས་བྱ་བ་ལ་སོགས་པ་སྟེ། གང་དེ་ལྟར་སྒོམ་པ་དེ་ལུས་ལ་སོགས་པ་སྟེ། གང་དེ་ལྟར་སློ་མ་པ་དེ་ལུས་ལ་སོགས་པ་རྡོ་རྗེ་༼
རྡོ་རྗེ་ཞེས་པ། པ་ཚབ་ཀྱི་འགྱུར་ལ་མེད་དོ། །༽ཐོགས་མེད་དེ་དོན་ཡོད་པར་གྲུབ་པ་དེ་དང་འདྲ་བར་འགྱུར་བ་གང་ཡིན་པ་དེ་ལ་དེ་སྐད་ཅེས་བྱའོ། །དཔལ་ནི་མཆོག་ཏུ་དགའ་བའི་བདེ་བ་སྟེ་དེ་འདི་ལ་ཡོད་པས་ན་དཔལ་ལྡན་ནོ། །ཡེ་ཤེས་ནི་སྒྲིབ་པ་ཐམས་ཅད་རྣམ་
པར་སེལ་བའོ། །དེའི་རྒྱ་མཚོ་ནི་གནས་ཏེ་དོན་ཡོད་པར་གྲུབ་པའོ། །༼ལུས་ཀྱི་མངོན་ཤེས་སྒྲུབ་པ་དེས་ཕྱག་རྒྱ་གཅིག་དང་སྙོམས་པར་ཞུགས་པ་ན་ཕྱག་རྒྱ་གཞན་དཔག་ཏུ་མེད་པའི་པདྨའི་རེག་བྱ་ཡང་རྗེས་སུ་མྱོང་བས་དེ་ལ་བརྟེན་ནས་བྱང་ཆུབ་ཀྱི་སེམས་ཞུ་བ་དང༌། དེས་དྲངས་པའི་
བདེ་བ་ཡང་དེ་བཞིན་དུ་མྱོང་བར་འགྱུར་རོ། །༽སེམས་ཅན་ཐམས་ཅད་ཀྱི་དོན་ནི་སེམས་ཅན་ཀུན་དོན་ཏེ། སེམས་ཅན་ཐམས་ཅད་ཀྱི་མངོན་པར་འདོད་པའི་དོན་སྐྱེད་པའི་མཚན་ཉིད་ཅན་ནོ། །གང་ལས་དེ་འབྱུང་བར་འགྱུར་བ་ནི་སེམས་ཅན་ཀུན་དོན་འབྱུང་
བར་འགྱུར་རོ། །ཞེས་བཅོམ་ལྡན་འདས་རྡོ་རྗེ་གདོན་མི་ཟ་བ་སྟེ་རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ། །གདོན་མི་ཟ་བའི་དམ་ཚིག་ནི་དོན་ཡོད་པར་གྲུབ་པའོ། །དེ་ལས་འབྱུང་བ་ནི་སྒྲིབ་པ་ཐམས་ཅད་རྣམ་པར་སེལ་བ་གང་ཡིན་པ་སྟེ། དེའི་འོད་

ཟེར་ནི་བདེ་བ་བསྐྱེད་པ་ལ་འོད་ཟེར་དེ་དང་འདྲ་བར་བྱུང་བའི་བྱང་ཆུབ་ཀྱི་སེམས་ཀྱི་ཐིག་ལེ་སྟེ། དེ་རྣམས་གང་དུ་འབྱུང་བའི་ཏིང་ངེ་འཛིན་དང་ལྡན་པ་དེ་ལ་དེ་སྐད་ཅེས་བྱའོ།། ༈ དེ་ལྟར་ས་སྙིང་ལ་སོགས་པའི་བྱང་ཆུབ་སེམས་
དཔའ་རྣམས་ཀྱི་ས་བོན་ལྔ་མིག་ལ་སོགས་པ་ལྔར་དགོད་པ་ལ་བརྟེན་ནས་མངོན་ཤེས་སྒྲུབ་པ་བསྟན་ནས། དེ་བཞིན་གཤེགས་པའི་སྐུ་དགོད་པས་ཀྱང་མངོན་ཤེས་བསྐྱེད་པར་བྱའོ་ཞེས་བསྟན་པར་བྱ་བའི་ཕྱིར། ནམ་མཁའི་དབྱིངས་ཀྱི་ཞེས་བྱ་བ་ལ་སོགས་
པ་གསུངས་ཏེ། ནམ་མཁའི་དབྱིངས་ནི་དེ་བཞིན་ཉིད་ལས་བྱང་ཆུབ་པའོ་དོ། །དེའི་དབུས་སུ་ཆུད་པས་ན་ནམ་མཁའི་དབྱིངས་ཀྱི་དབུས་གནས་པ་སྟེ། དེའི་ངང་ནས་མངོན་བྱང་ལྔ་ལས་བསྐྱེད་པའི་རིམ་གྱིས་ལྷའི་སྐུར་རྫོགས་པའི་སངས་རྒྱས་ཀྱི་དཀྱིལ་འཁོར་འོད་བཟང་
པོ་སྟེ་རྡོ་རྗེ་འཆང་ཆེན་པོའི་སྐུར་བསམ་ཞིང་བདག་ཉིད་བསྒོམ་པར་བྱས་པའི་དང་པོ་སྦྱོར་བ་དང་དཀྱིལ་འཁོར་རྒྱལ་མཆོག་གི་བར་དུ་བྱེད་པ་ནི་དེ་བཞིན་གཤེགས་པ་གཞན་དགོད་པ་ལ་ཡང་འདྲའོ་ལ། ལས་རྒྱལ་མཆོག་ནི་རྡོ་རྗེ་འཆང་དེའི་མིག་གི་གནས་སུ་རྡོ་རྗེ་རྣམ་པར་སྣང་མཛད་
རབ་ཏུ་བསྒོམས་ལ། སྐུ་གསུམ་ཨོཾ་ནི་རབ་ཏུ་བསྒོམ་ཞེས་བྱ་བ་ལ། སྐུ་གསུམ་ཨོཾ་ནི་རྡོ་རྗེ་རྣམ་པར་སྣང་མཛད་དོ། །རབ་ཏུ་བསྒོམ་ཞེས་བྱ་བ་ནི་རིམ་པ་བཞིན་དུ་བསྒོམ་ཞེས་བྱ་བར་སྦྱར་ཏེ། སྔོན་ལ་ཨོཾ་དང་དེའི་རྗེས་སུ་རྣམ་སྣང་སྒོམ་པའོ། །རྣམ་སྣང་སྐུ་གཙོ་
བོ་ཡིན་ཀྱང་གསུང་དང་ཐུགས་ཀྱང་ཕལ་པར་ལྡན་པས་སྐུ་གསུམ་ཞེས་པ་ནི་རྡོ་རྗེ་གསུམ་གྱི་ངོ་བོའི་རྣམ་པར་སྣང་མཛད་ཡིན་ཏེ། དེ་སྐྱེད་པའི་ཡི་གེ་ཨོཾ་ནི་སྐུ་གསུམ་ཨོཾ་སྟེ་དེ་མིག་གི་སྦུབས་སུ་བསྒོམས་ལ། དེ་ཡོངས་སུ་གྱུར་པ་ལས་རྣམ་པར་སྣང་མཛད་དུ་

སྐྱེད་པ་ཉིད་མིག་གི་དབང་པོའི་རང་བཞིན་དུ་བསྒོམ་མོ། །རྡོ་རྗེ་གསུམ་ནི་གཟུགས་རྣམ་པ་གསུམ་སྟེ། རྣམ་སྣང་མིག་གི་དབང་པོའི་ངོ་བོ་ཉིད་དུ་བསྒོམས་པ་ཉིད་ཀྱིས་དམ་ཚིག་གི་དོན་ཡུལ་གསུམ་དང་མཉམ་པར་དམིགས་པས་ན་རྡོ་རྗེ་དམ་ཚིག་གསུམ་ནི་རྣམ་པར་སྣང་
མཛད་དོ། །དེ་མིག་ཏུ་བསྒོམས་ཤིང་རྣམ་པར་བསམས་པས་རྣམ་པར་སྣང་མཛད་དེ་རྡོ་རྗེ་འཆང་ཆེན་པོ་དང་སྔ་མ་བཞིན་དུ་དེ་མཉམ་པར་འགྱུར་རོ། །དེའི་ཕན་ཡོན་བསྟན་པ་ནི། ལུས་དང་ཞེས་བྱ་བ་ལ་སོགས་པ་སྟེ། དེ་ལྟར་བསྒོམ་པའི་སྒྲུབ་པ་པོ་གང་ཡིན་པ་
ལུས་ལ་སོགས་པའི་རྡོ་རྗེས་རྣམ་པར་སྣང་མཛད་དང་འདྲ་བའི་འོད་དེ་རྣམ་པར་སྣང་མཛད་དང་གཟི་བརྗིད་འདྲ་ཞིང་ཡེ་ཤེས་ཀྱི་ངོ་བོ་ཉིད་དང༌། ཡེ་ཤེས་ཀྱི་ལུས་ཀྱིས་མངོན་པར་བྱང་ཆུབ་ཅིང་རྟོགས་པར་འགྱུར་བའི་ཕྱིར་ན་ཡེ་ཤེས་བྱང་ཆུབ་པའོ། །སྐུ་གསུམ་
མི་ཕྱེད་པ་ནི་རྡོ་རྗེ་འཆང་ཆེན་པོའི་གོ་འཕང་ངོ༌། །དེ་སྒྲུབ་པར་བྱེད་པས་ན་སྐུ་གསུམ་མི་ཕྱེད་སྒྲུབ་བྱེད་འགྱུར་ཞེས་བྱའོ། །ཞེས་བཅོམ་ལྡན་འདས་རྡོ་རྗེ་རྣམ་པར་སྣང་མཛད་ཀྱིས་དེ་སྐད་ཅེས་བཀའ་སྩལ་ཏོ། །ལུས་དང་ངག་དང་སེམས་ཉིད་དུ་ཀྱིས་དམིགས་
ཤིང་གཟུང་བས་ན་ལུས་དང་ངག་དང་ཡིད་དམིགས་པ་སྟེ་རྡོ་རྗེ་འཆང་ཆེན་པོའི་སྐུའོ། །དེའི་མིག་གི་དབང་པོའི་གནས་ན་གནས་ནས་གཟུགས་རྣམ་པ་གསུམ་ཤེས་ཤིང་མངོན་པར་རྟོགས་པས་ན་མངོན་པར་བྱང་ཆུབ་པའོ། །དེ་ཉིད་མི་ཤིགས་པར་ཏེ་མི་
ཟློག་པར་འབྱུང་བས་ན་རྡོ་རྗེ་སྟེ་དེ་སྐྱེད་པར་བྱེད་པའི་ཏིང་ངེ་འཛིན་དེ་སྟོན་པར་བྱེད་པ་ལ་ནི་ལུས་དང་ངག་དང་ཡིད་དམིགས་པ་མངོན་པར་བྱང་ཆུབ་པའི་རྡོ་རྗེའི་ཏིང་ངེ་འཛིན་ཅེས་བྱ་སྟེ། དགོངས་པ་མ་ཡིན་པས་བཤད་པའོ།། ༈ རྣམ་པར་དབེན་

པའི་ཞེས་བྱ་བ་ལ་སོགས་པས་ནི་མངོན་ཤེས་ལ་སོགས་པ་སྒྲུབ་པའི་སྒྲུབ་པ་པོའི་གནས་གསུངས་པ་ཡིན་ཏེ། སྐྱེ་བོ་འདུས་པའི་འདུ་འཛི་རྣམ་པར་སྤངས་པས་རྣམ་པར་དབེན་པའི་རིའི་རྩེ་མོ་མེ་ཏོག་དང་འབྲས་བུ་ལ་སོགས་པས་བརྒྱན་པ་དང༌། 
ཀླུང་སྟེ་ཆུ་བོ་འབབ་པ་སྐྱེད་མོས་ཚལ་ལ་སོགས་པ་དང་ཉེ་བའི་ཕྱོགས་རྣམས་དང༌། དུར་ཁྲོད་ལ་སོགས་ཞེས་བྱ་བ་ལ། ལ་སོགས་པ་ཞེས་བྱ་བའི་སྒྲས་ནི་ཤིང་གཅིག་པ་དང༌། ཁང་སྟོང་དང༌། ལྷའི་ཁང་པ་ལ་སོགས་པ་ཡིད་དང་མཐུན་པའི་གནས་གཞན་
དག་ཏུ་ཡང་བསམ་གཏན་བསྡུས་པ་སྟེ། སའི་སྙིང་པོ་ལ་སོགས་པའི་ཏིང་ངེ་འཛིན་གྱི་ཚོགས་སུ་བྱ་བ་བཤད་མ་ཐག་པ་༼ནི་ཤིང་དེའི་གྲིབ་མས་ཤིང་གཞན་མི་ནོན། ཤིང་གཞན་གྱི་གྲིབ་མས་ཤིང་དེ་མི་ནོན་པའམ། ཡང་ན་རྒྱང་གྲགས་གཅིག་གིས་ཁོར་ཡུག་ཏུ་ཤིང་གཞན་
མེད་པའོ། །༽དེ་དག་བསྒོམ་པར་བྱའོ་ཞེས་བྱ་བ་སྟེ། དྲང་བའི་དོན་ཏོ།། ༈ རི་བོ་རྣམ་པར་དབེན་པ་སྟེ། །སྐྱེས་པ་གཞན་བསྟེན་པ་ལས་དབེན་པ་དང༌། ནུ་མ་དང་རྐེད་པ་རྒྱས་པ་ལ་སོགས་པ་དང་ལྡན་པའི་བུད་མེད་ཀྱི་རི་བོ་དང༌། སྦྲུལ་འཚོང་སྟེ་སྨད་འཚོང་མ་ལ་
སོགས་པའི་འགྲོ་བ་ཐམས་ཅད་དང་ཐུན་མོང་དུ་གྱུར་པའི་བུད་མེད་ཀྱི་འགྲོ་བ་ནི་འི་ཀླུང་དང༌། འབབ་ཆུ་རྣམས་དང༌། འདྲ་བར་ཐུན་མོང་བའོ། །དུར་ཁྲོད་ཅེས་བྱ་བ་དུར་ཁྲོད་དང་འདྲ་བར་འཇིག་རྟེན་པ་རྣམས་ཀྱིས་སྨད་པ་གདོལ་པ་དང་ཁྲུས་མཁན་མོ་ལ་སོགས་
པའི་བུད་མེད་ཀྱི་འགྲོ་བ་རྣམས་དང༌། ལྷན་ཅིག་ཏུ་བསམ་གཏན་བསྡུས་པ་སྔར་བཤད་པ་འདི་དག་བསྒོམ་པར་བྱའོ་ཞེས་བྱ་བ་ནི། ངེས་པའི་དོན་ཏོ། ། ༼འདིས་ནི་ལས་རྒྱ་ལ་བརྟེན་ནས་བསྒྲུབ་པར་བསྟན་ཏེ། དངོས་གྲུབ་སྒྲུབ་པ་ཕལ་ཆེ་བ་ལ་དེ་དགོས་སོ། །༽དེ་ལྟར་

གནས་ཕུན་སུམ་ཚོགས་པ་བསྟན་ཅིང་རྣམ་པར་སྣང་མཛད་དགོད་པས་ལྷའི་མིག་བསྒྲུབ་པ་བྱས་ནས། རྣམ་སྣང་ལ་བཤད་པ་དེ་བཞིན་དུ་བདག་པོ་མི་བསྐྱོད་པ་ལ་སོགས་པ་དགོད་པས། ལྷའི་རྣ་བ་ལ་སོགས་པ་བསྒྲུབ་པ་བསྟན་པར་བྱ་བའི་ཕྱིར། མི་བསྐྱོད་
ཡེ་ཤེས་ཞེས་བྱ་བ་ལ་སོགས་པ་གསུངས་ཏེ། མི་བསྐྱོད་པའི་ཡེ་ཤེས་བསྐྱེད་པའི་ས་བོན་ཡི་གེ་ཨོཾ་དེ་ཡོངས་སུ་གྱུར་པ་ལས་བྱུང་བ་ནི་རྡོ་རྗེ་མི་བསྐྱོད་པ་སྟེ། མི་བསྐྱོད་ཡེ་ཤེས་དག་ལ་སོགས། །ཞེས་པ་ནི། མི་བསྐྱོད་པ་དང་སོགས་ཀྱིས་བསྡུས་པ་རིན་
ཆེན་འབྱུང་ལྡན་དང་སྣང་བ་མཐའ་ཡས་དང་དོན་ཡོད་པར་གྲུབ་པ་སྟེ། བཞི་པོ་དེ་རྣམས་སྔ་མ་རྣམ་སྣང་ལ་བཤད་པ་བཞིན་དུ་དབང་པོ་སོ་སོའི་གནས་སུ་རང་རང་གི་ས་བོན་ལས་རང་རང་གི་སྐུར་བསྐྱེད་ནས་རྣ་བའི་སྐྱེ་མཆེད་ལ་སོགས་པ་ལ། དགོད་དོ། །དེ་ཡང་དབང་པོ་བརྟེན་
བཅས་རྣམས་འོད་གསལ་བ་ལ་དམིགས་པས་སྟོང་པར་སྦྱང་བ་སྔོན་དུ་འགྲོ་བས་བསྒོམས་ལ། མངོན་པར་ཤེས་པ་ལྔ་པོའི་སྦྱོར་བ་ཡིས། ཞེས་པ་རྡོ་རྗེ་འཆང་ཆེན་པོའི་སྦྱོར་བས་སའི་སྙིང་པོ་ལ་སོགས་པའི་གནས་སུ་སྟེ། མིག་ལ་སོགས་པའི་གནས་སུ་
སངས་རྒྱས་ཏེ་རྣམ་པར་སྣང་མཛད་ལ་སོགས་པ་དེ་རྣམས་ཀྱི་སྐུ་བསྒོམས་པ་དང་ཡུལ་ལྔ་པོ་ལྐོག་ཏུ་གྱུར་པ་ཐམས་ཅད་དབང་པོ་སོ་སོའི་ཡུལ་དུ་གསལ་བར་བྱུང་བར་བསྒོམ་པ་སྔར་བཤད་པ་བཞིན་བྱའོ། །བཅོམ་ལྡན་འདས་ཞེས་བྱ་བ་ལ་སོགས་པ་ལ། རྡོ་རྗེ་འཆང་ཆེན་པོ་ནི་
སྒྲུབ་པ་པོའོ། །དེ་རྣམས་ཀྱི་དམ་ཚིག་ཆེན་པོའི་རྡོ་རྗེ་ནི་མི་ཕྱེད་པའི་དམ་ཚིག་གོ། དེ་སྟོན་པར་མཁྱེན་པས་ན་དམ་ཚིག་ཆེན་པོའི་རྡོ་རྗེ་མངོན་པར་མཁྱེན་པ་སྟེ་རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ། །ཞེས་པ་སྟེ་སྒྲ་ཇི་བཞིན་པའོ།། ༈ བསྐྱེད་

པའི་རིམ་པས་ས་བོན་རྣམ་པར་དགོད་པ་སྔོན་དུ་འགྲོ་བས། མངོན་པར་ཤེས་པ་ལྔ་བསྒྲུབ་པ་ཉེ་བར་བསྟན་ནས། རྫོགས་པའི་རིམ་པའི་མངོན་ཤེས་སྒྲུབ་པ་བསྟན་པར་བྱ་བའི་ཕྱིར། རྡོ་རྗེ་ཆེན་པོ་ཞེས་བྱ་བ་ལ་སོགས་པ་གསུངས་
ཏེ། རྩེ་ལྔ་པ་ནི་དབང་པོ་རྣམ་པ་ལྔ་སྟེ། རྩེ་ལྔ་པའི་མདུང་ལྟར་ཡུལ་རྣམས་ལ་འབིགས་པའི་ཕྱིར་རོ། །དབང་པོ་ཡུལ་ལ་འཇུག་པ་དེ་ཉིད་ནི་རྡོ་རྗེ་ཆེན་པོ་སྟེ་མི་ཤིགས་པ་སྟེ་མི་བཟློག་པར་འབྱུང་བའི་ཕྱིར་རོ། །འབར་བ་ལྔ་ནི་རྣམ་པར་ལྡང་བ་སྟེ་རྒྱུ་བ་
ལ་སོགས་པ་འོད་ཟེར་རྣམ་པ་ལྔ་སྟེ་དབང་པོའི་སྒོ་ནས་རྒྱུ་བའི་ཡན་ལག་གི་རླུང་ལྔའོ། །ལྔ་པོ་དེ་རྣམས་ཀྱིས་བརྒྱན་ཅིང་སྟེ་སྤུད་པ་ནི་རླུང་དེ་རྣམས་ཕྱིར་སྤྲོ་བ་དང་ནང་དུ་བསྡུ་བས་རང་ལ་བཞོན་པའི་རྣམ་ཤེས་ཡུལ་ལ་ཕར་འཇུག་པ་དང༌། ནང་དུ་ལྡོག་པ་སྐྱེད་པའོ། །
གནས་ལྔ་ནི་གཟུགས་དང་སྒྲ་ལ་སོགས་པ་ཡུལ་ལྔའོ། །ཡུལ་ལྔ་པོ་དེ་རུ་རབ་ཏུ་སྦྱོར་ཞིང་ཏེ་རབ་ཏུ་འབྱུང་བ་དང༌། དེ་ནས་ལྡོག་པ་ལ་རྡོ་རྗེ་བཟླས་པ་བྱས་པས་རྡོ་རྗེ་མངོན་ཤེས་ཞེས་པའི་རྡོ་རྗེ་ནི་རྡོ་རྗེ་འཆང་ཆེན་པོ་ཡིན་ཏེ། དེའི་མངོན་ཤེས་དང་འདྲ་
བར་འགྱུར་བའོ། །མེ་སྟག་མང་པོ་འཁྲུག་པ་ཡི་ཞེས་པ་ནི་ཡན་ལག་གི་རླུང་ལྔ་རེ་རེ་ཡང་འོད་ཟེར་ལྔ་ལྔ་འཕྲོ་བ་ཡི་བདག་ཉིད་ཅན་ནོ། །རང་སྔགས་ནི་རང་གི་ངང་གིས་སྔགས་ཟློ་བ་ནང་དུ་འཇུག་པ་དང་ལ་སོགས་པས་ནང་དུ་གནས་པ་དང༌། ཕྱིར་༼
ཡན་ལག་གི་རླུང་ལྔ་རང་གི་ཁ་དོག་ནི། རྒྱུ་བའི་རླུང་དམར། རྣམ་པར་རྒྱུ་བ་སྔོ། ཡང་དག་པར་རྒྱུ་བ་སེར། རབ་ཏུ་རྒྱུ་བ་དཀར། ངེས་པར་རྒྱུ་བ་ལྗང་ཞེས་རྗེ་རིན་པོ་ཆེ་འགོས་གསུང་ངོ༌།། ༼ ལྡང་བའི་རང་བཞིན་ཅན་གྱི་གདངས་ཡི་གེ་གསུམ་གྱི་གདངས་སུ་ཟློ་བའོ་མོ། །དེ་རྒྱུན་

མི་འཆད་པར་ཟོ་ཆུན་གྱི་འཁྲུལ་འཁོར་དང་འདྲ་བར་ཉིན་དང་མཚན་དུ་རབ་ཏུ་བསྐོར་བས་ན་འཁོར་ལོ་ཏེ། དེ་བསྒོམ་པར་བྱའོ། །རྡོ་རྗེ་ལྔ་ནི་ཡན་ལག་གི་རླུང་གི་ཁ་དོག་ལྔ་སྟེ། རླུང་དེ་རྣམས་ཀྱི་སྦྱོར་བསྟེ་སྟོབས་ཀྱིས་དྲངས་པའི་རྡོར་བཟླས་བྱས་པས་རྡོ་
རྗེ་མངོན་ཤེས་དང་འདྲ་བར་འགྱུར་རོ།། ༈ དེ་འདྲ་བའི་རྡོར་བཟླས་དེ་རྟེན་ཇི་ལྟ་བུ་ཞིག་གིས་བྱེད་པའི་རྟེན་སྟོན་པ་ནི། རྡོ་རྗེ་ནམ་མཁའ་ནི་འོད་གསལ་ལས་བཞེངས་པའི་རང་གི་ཕྱག་རྒྱ་ཆེན་པོའི་གཟུགས་ཡེ་ཤེས་ཀྱི་སྐུའོ་སོ། །སྐུ་དེའི་དཀྱིལ་དུ་ཆུད་པ་ནི་དེར་
གནས་པའི་སྟེ། འཁོར་ལོ་སྟེ། དེ་ནི་དེའི་མིག་ལ་སོགས་པའི་དབང་པོའི་ཚོགས་སོ། །སངས་རྒྱས་ནི་རྣམ་པར་སྣང་མཛད་ལ་སོགས་པའོ། །དེ་རྣམས་ཀྱི་སྐུའི་ཁ་དོག་གིས་ཉེ་བར་མཚོན་པའི་འབར་བའི་འོད་ནི་དཀར་པོ་ལ་སོགས་པའི་འོད་ཟེར་ཏེ། 
འོད་ལྔ་པོ་དེ་རྣམས་དང་འདྲ་ཞིང་བ་ནི་དེ་དང་མཉམ་པའི་ཁ་དོག་༼ཙཀྲ་ཞེས་པ་ཚོགས་ལའང་འཇུག་གོ། ༽ཅན་གྱི་རླུང་མིག་ལ་སོགས་པའི་སྒོ་ནས་རྒྱུ་བ་བསམ་ཞིང་ཤེས་པར་བྱས་ནས་བའོ། །སངས་རྒྱས་ནི་གཟུགས་ལ་སོགས་པའི་
ཡུལ་རྣམས་སོ། །ཡུལ་དེ་རྣམས་ལ་རླུང་ལྔ་འཇུག་པར་སྒོམ་པ་ནི་རླུང་སྔགས་མཉམ་པར་སྦྱོར་བས་བྱའོ་སོ། །༼དེ་རྣམས་ཀྱི་དོན་ནི། ཟུང་འཇུག་ཤིན་ཏུ་ཕྲ་བའི་ལོངས་སྐུས་རགས་པའི་སྤྲུལ་སྐུའི་ལུས་བཟུང་ནས། དབང་པོ་ལྔའི་སྒོ་ནས་འཇུག་
པའི་རླུང་ལྔ་ཕྱིར་འཕྲོ་བ་ན། ཡུལ་ལྔ་ཐམས་ཅད་གསལ་བར་བྱས་པར་བསམས་ནས། རླུང་ལྡང་འཇུག་གནས་གསུམ་གྱི་རྡོར་བཟླས་བྱས་པས་མངོན་ཤེས་ལྔ་འགྲུབ་པར་བསྟན་ནོ། །འདི་ལ་བླ་མ་གོང་མ་རྣམས་ཟུང་འཇུག་པའི་དང་པོ་སྦྱོར་བ་དང༌། དཀྱིལ་འཁོར་རྒྱལ་

མཆོག་གཉིས་བྱས་པའི་རྗེས་ལས་རྒྱལ་མཆོག་གི་ཚེ་འདི་བྱ་བར་བཞེད་དོ། །༽སངས་རྒྱས་ནི་འདིར་མི་སློབ་པའི་ཟུང་འཇུག་གི་ཕུང་པོ་ལྔའོ། །ཕུང་པོ་ལྔ་པོ་དེ་རྣམས་ཀྱི་གནས་ནི་མི་སློབ་པའི་ཡེ་ཤེས་ཀྱི་སྐུ་རྡོ་རྗེ་འཆང་ཆེན་པོ་སྟེ། དེ་དང་
འདྲ་བར་འགྱུར་བ་ནི་ཕན་ཡོན་སྟོན་པའོ། །༼རྫོགས་རིམ་པས་སྣ་ལྕེ་ལུས་གསུམ་ལ་མངོན་ཤེས་སྒྲུབ་པ་ནི། རླུང་གི་སྟོབས་ཀྱིས་སྒྲུབ་པ་ཡིན་ཏེ། སྔོན་དུ་རླུང་ལ་དབང་ཐོབ་པས། སྣ་ལྕེ་ལུས་གསུམ་གྱི་རྣམ་ཤེས་ཀྱི་བཞོན་པར་གྱུར་པའི་རླུང་གསུམ། དབང་པོ་དེ་གསུམ་དང་ཡུལ་
གཉིས་ཀྱི་བར་དུ་ཆོད་པའི་ཕྱི་རོལ་གྱི་ཡུལ་རྣམས་ལའང་ཞུགས་པར་བསྒོམས་པ་ན། རླུང་གི་མཐུས་དྲངས་ཏེ་རྣམ་ཤེས་ཡུལ་དེ་རྣམས་ལ་འཇུག་པར་ནུས་པའི་ཐབས་མཁས་ཆེན་པོས་སྒྲུབ་པ་ཡིན་པས། མངོན་པ་བ་སོགས་དང་མི་འདྲ་བའི་རྒྱུ་མཚན་དེ་ལྟར་རོ།། ༈ ༽རྫོགས་པའི་རིམ་
པའི་ཏིང་ངེ་འཛིན་གཞན་དག་སྟེ། འོད་གསལ་དུ་འཇུག་པའི་ཐབས་ཉེ་བར་བསྟན་པར་བྱ་བའི་ཕྱིར། སངས་རྒྱས་དཀྱིལ་འཁོར་ཞེས་བྱ་བ་ལ་སོགས་པ་གསུངས་ཏེ། བུད་དྷའི་དོན་ནི་རྟོགས་པའི་ཕྱིར་ན་སངས་རྒྱས་ཏེ། དེ་ལ་ཡང་གཉིས་ལས། འདིས་རྟོགས་པ་
མིན་གྱི་འདི་རྟོགས་པའོ། །གང་ཞིག་རྟོགས་ཤེ་ན། ཤེས་བྱའི་དཀྱིལ་འཁོར་རོ། །བདག་གི་ལུས་ནི་ཁམས་གསུམ་པའི་ལུས་སུ་ལྷག་པར་མོས་པའོ། །སྣང་མཛད་བཞག་ཅེས་བྱ་བ་ནི་རྣམ་པར་སྣང་མཛད་དུ་བརྟག་པའོ། །སྙིང་གར་ཡི་གེ་ཨོཾ་བསམས་ལ། ཞེས་
བྱ་བ་ནི། ཁམས་གསུམ་པའི་ལུས་ཀྱི་ངོ་བོ་ཉིད་དུ་བསམས་པའི་ཀྱི་སྐུ་རྡོ་རྗེའི་ཐུགས་ཀར་ཡི་གེ་ཨོཾ་ཞེས་བྱ་བ་ཡེ་ཤེས་སེམས་དཔའ་བསམས་ལ་སྔགས་ལ་ཞེས་བྱ་བ། ཡེ་ཤེས་སེམས་དཔའ་ལ་རྣམ་པར་ཤེས་པ་བསྒོམ་པ་ནི་ཐིག་ལེའི་བདག་

ཉིད་ཅན་གྱི་ཏིང་ངེ་འཛིན་གྱི་སེམས་དཔའ་བསྒོམ་པར་བྱའོ། །དེ་ལྟར་སློབ་པར་བྱེད་པའི་རྣལ་འབྱོར་པས་སེམས་འགོག་པའི་རྡོ་རྗེའི་དབུས་སུ་ཆུད་པས་ཐིག་ལེར་སྒོམ་པ་ཡང་སྤངས་ནས། གང་གི་ཚེ་འོད་གསལ་བའི་མཐར་ཐུག་པར་གྱུར་པ་དེའི་ཚེ། རྣལ་འབྱོར་པ་དེ་
སངས་རྒྱས་ཀུན་གྱི་མཆོག་རྡོ་རྗེ་འཛིན་པ་ཆེན་པོ་དེ་སྒྲུབ་པར་བྱེད་པས་ན་སངས་རྒྱས་ཐམས་ཅད་ཀྱི་མཆོག་སྒྲུབ་པར་འགྱུར་ཞིང༌། བསམ་པ་ཐམས་ཅད་ཡོངས་སུ་རྫོགས་པར་བྱེད་པས་ཡིད་བཞིན་གྱི་ནོར་བུ་དང་འདྲ་ལ། ཚོགས་གཉིས་དང་ཉེ་བར་ལྡན་
པས་དཔལ་ལྡན་ཏེ་དེ་ལྟ་བུར་འགྱུར་བའོ། །དེ་བཞིན་དུ་རང་གི་སེམས་ཁམས་གསུམ་པའི་སེམས་ཀྱི་ངོ་བོ་ཉིད་མི་བསྐྱོད་པར་བསྒོམ་པར་བྱའོ། །དེ་ནས་ཁམས་གསུམ་པའི་སེམས་ཀྱི་ངོ་བོ་ཉིད་དུ་བསམས་པའི་དམ་ཚིག་སེམས་དཔའི་སྙིང་གར་ཡི་གེ་
ཧཱུཾ་ཡེ་ཤེས་སེམས་དཔའ་བསྒོམས་ནས། སེམས་ནི་ཐིག་ལེར་གྱུར་པར་བཞག་ཅེས་བྱ་བ། དམ་ཚིག་སེམས་དཔའི་སྙིང་གར་གནས་པའི་ཡེ་ཤེས་སེམས་དཔའ་ཞེས་གྲགས་པ་ལ། རང་གི་སེམས་ཐིག་ལེར་གྱུར་པ་ཏིང་ངེ་འཛིན་གྱི་སེམས་དཔའི་
གཟུགས་ཅན་གཞག་གོ། རང་གི་གསུང་རྡོ་རྗེ་ཡང་སྔ་མ་བཞིན་དུ་ཁམས་གསུམ་པའི་རང་གི་ངོ་བོ་ཉིད་དུ་བསམས་ལ། དེ་ཚེ་དཔག་ཏུ་མེད་པར་རབ་ཏུ་བསྒོམས་ནས། དམ་ཚིག་སེམས་དཔའི་སྙིང་གར་ཡི་གེ་ཨཱཿཡེ་ཤེས་སེམས་དཔའ་བསམས་
ཏེ། རྡོ་རྗེ་ཞེས་པ་རང་གི་སེམས་ཏིང་ངེ་འཛིན་སེམས་དཔར་གཏོགས་པ་བཞག་ཅིང་དགོད་པར་བྱའོ། །༼དེ་རྣམས་ཀྱི་དོན་བསྡུ་ན། ཤེས་བྱའི་དཀྱིལ་འཁོར་ནི་ཁམས་གསུམ་པའི་ལུས་ངག་ཡིད་གསུམ་མོ། །དེའི་དབུས་ནི་དེ་རྣམས་ཀྱི་ངོ་བོ་ཉིད་དོ། །དེར་གནས་པ་ནི་རང་གི་

ལུས་ངག་ཡིད་གསུམ་གྱི་ངོ་བོར་མོས་པའོ། །སྣང་མཛད་བཞག་པ་དང་། མི་བསྐྱོད་པ་དང་ཚེ་དཔག་མེད་སྒོམ་པ་ནི། ལུས་གཉིས་དབྱེར་མེད་དུ་བྱས་པ་རྣམ་སྣང་དང༌། སེམས་གཉིས་དབྱེར་མེད་དུ་བྱས་པ་མི་བསྐྱོད་པ་དང༌། ངག་གཉིས་དབྱེར་མེད་དུ་བྱས་པ་འོད་
དཔག་ཏུ་མེད་པར་བསྒོམ་པའོ། །དེ་ལྟར་དམ་ཚིག་སེམས་དཔའ་གསུམ་བསྒོམས་པའི་སྙིང་གར་ཨོཾ་དང་། ཨཱཿདང་ཧཱུཾ་གསུམ་བསྒོམ་པ་ནི་ཡེ་ཤེས་སེམས་དཔའོ། །སྔགས་ཏེ་ཨོཾ་ལ་རྣམ་པར་ཤེས་པ་སྟེ་ཏིང་ངེ་འཛིན་སེམས་དཔའ་ཐིག་ལེ་དང༌། ཧཱུཾ་ལ་ཏིང་ངེ་འཛིན་སེམས་དཔའ་རང་གི་སེམས་
ཐིག་ལེར་གྱུར་པ་དང༌། ཨཱཿལ་ཏིང་ངེ་འཛིན་སེམས་དཔའ་རྡོ་རྗེ་སྟེ་རང་གི་སེམས་ཐིག་ལེར་གྱུར་པ་གཞག་གོ། དེ་ལྟར་སྒོམ་པའི་རྣལ་འབྱོར་པ་རང་གི་སེམས་འགོག་པའི་རྡོ་རྗེ་འོད་གསལ་གྱི་དབུས་སུ་ཆུད་པས། ཐིག་ལེར་སྒོམ་པ་ཡང་སྤངས་ནས་བསྒོམས་པས། འོད་གསལ་གྱི་མཐར་ཐུག་
པར་སྟེ། བདེ་ཆེན་གྱི་དེ་ཁོ་ན་ཉིད་མངོན་སུམ་དུ་རྟོགས་པ་སྐྱེ་བར་འགྱུར་རོ།། ༈ འདི་ནི་ཞེས་བྱ་བ་ལ་སོགས་པས་ནི་བཤད་མ་ཐག་པའི་དམ་ཚིག་གསུམ་གྱི་ཕན་ཡོན་ཉེ་བར་སྡུད་པ་ཡིན་ཏེ། དམ་ཚིག་མཆོག་ནི་བསྐྱེད་པའི་རིམ་པ་བསྒོམ་པའོ། །དེའི་
མཆོག་ཡིན་པས་ན་དམ་ཚིག་གི་མཆོག་གི་མཆོག་གོ། རྡོ་རྗེ་གསུམ་ནི་སེམས་ཅན་ཐམས་ཅད་ཀྱི་ལུས་དང་ངག་དང་ཡིད་དོ། །དེས་རང་གི་ལུས་དང་ངག་དང་ཡིད་རྡོ་རྗེ་དང་མི་ཕྱེད་པ་ཉིད་དུ་བསྒོམ་པ་ནི་རྡོ་རྗེ་མི་ཕྱེད་གསུམ་བསྒོམ་པའོ། །འགོག་པའི་
དམ་ཚིག་ནི་སྦྱོར་བ་ཡན་ལག་དྲུག་གི་ནང་ནས་འཛིན་པའི་ཡན་ལག་འོད་གསལ་ལོ་འོ། །གང་གིས་ཤེས་པ་དེ་ནི་འགོག་པའི་དམ་ཚིག་ཡེ་ཤེས་སོ། །སངས་རྒྱས་ནི་གཟུགས་ལ་སོགས་པའི་ཕུང་པོ་རྣམས་སོ། །དེ་རྣམས་ཀྱི་དངོས་གྲུབ་ནི་ཐ་མལ་པའི་

ལུས་དང་བྲལ་ནས། ཟབ་ཅིང་རྒྱ་ཆེ་བའི་བདག་ཉིད་ཅན་གྱི་ཡེ་ཤེས་ཀྱི་ལུས་ཡོངས་སུ་ལེན་པ་སྟེ། དེ་འཐོབ་ཅིང་རྙེད་པར་འགྱུར་བས་ན་སངས་རྒྱས་དངོས་གྲུབ་ཐོབ་འགྱུར་བའོ།། ༈ སྐུ་གསུང་ཐུགས་ཀྱི་རྡོ་རྗེ་གསུམ་གྱི་སེམས་དཔའ་སུམ་བརྩེགས་བསྒོམས་ནས་འོད་གསལ་
དུ་འཇུག་པའི་དོན་འདི་ཉིད་ཚིག་གི་རྣམ་པ་གཞན་གྱིས་གསལ་བར་བྱ་བའི་ཕྱིར། རྡོ་རྗེ་ནམ་མཁའ་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་ནམ་མཁའ་ནི་འོད་གསལ་བའོ། །དེར་འཛིན་པས་ན་ནམ་མཁའི་དབྱིངས་ཏེ་ཁམས་གསུམ་པ་དེར་གནས་པར་བསྒོམ་
པར་བྱའོ། །གསལ་བའི་དཀྱིལ་འཁོར་བསྒོམ་པར་བྱ་བ་ནི་སྐུ་རྡོ་རྗེའོ། །ཁམས་གསུམ་པའི་ལུས་དང་ངག་དང་སེམས་ལ་ཡི་གེ་ཨོཾ་ཡེ་ཤེས་སེམས་དཔའ་བསྒོམས་ཏེ། ཁམས་གསུམ་པའི་ལུས་དང་ངག་དང་སེམས་ཉེ་བར་བཅོམ་ནས་ཡེ་ཤེས་ཀྱི་སྐུ་༼
ཞེས་པ་འདིས་ཁམས་གསུམ་འོད་གསལ་དུ་གཞུག་པར་བཤད་པས། སྔ་མ་གསུམ་གཞིར་བཞག་པ་ལ་འདི་བསྣན་ན་རྡོ་རྗེ་གསུམ་གྱི་སྒོ་ནས་འོད་གསལ་དུ་འཇུག་པའི་རྗེས་གཞིག་བསྟན་ལ། སྔོན་དུ་སྣོད་བཅུད་སྡུད་པ་མེད་པར་སེམས་དཔའ་གསུམ་གྱི་སྡུད་རིམ་ཙམ་བྱེད་པ་ནི་རིལ་འཛིན་ནོ། །
༽བསྒོམ་མོ་ཞེས་བྱ་བའི་བར་དུའོ། །དེ་ལྟར་བསྒོམས་པས་ཅིར་འགྱུར་ཞེ་ན། བསམས་ན་དེ་ནི་བསྐལ་པར་གནས། །ཞེས་བྱ་བ་གསུངས་ཏེ། སེམས་ཅན་ཐམས་ཅད་ཀྱི་ཡིད་ལ་རེ་བའི་རྟོག་པ་ཡོངས་སུ་རྫོགས་པར་བྱེད་པས་བསྐལ་པ་སྟེ། དེར་གནས་
པ་ནི་འཁོར་བ་ཇི་སྲིད་པར་སྐུ་གསུམ་གྱི་བདག་ཉིད་ཅན་དུ་གྱུར་ནས། སྐྱེ་བོ་མ་ལུས་པའི་མངོན་པར་འདོད་པའི་དོན་རྫོགས་པར་ནུས་པས་གནས་པར་འགྱུར་རོ་ཞེས་བྱ་བའི་བར་དུའོ། །གསུང་དང་ཐུགས་རྡོ་རྗེའི་ཏིང་ངེ་འཛིན་གཉིས་པོ་དག་ཀྱང་སྐུ་རྡོ་རྗེ་ལ་བཤད་

པ་འདི་ཉིད་ཀྱིས་ཤེས་པར་བྱའོ། །རྡོ་རྗེ་གསུམ་གྱི་རྟོག་པའི་དམ་ཚིག་གིས་ཞེས་བྱ་བ་ནི། སྐུ་རྡོ་རྗེ་ལ་སོགས་པས་འགྲོ་བའི་དོན་རྟོག་ཅིང་རྫོགས་པར་བྱེད་པས་ན་རྡོ་རྗེ་གསུམ་གྱི་རྟོག་པའི་དམ་ཚིག་སྟེ་རྡོ་རྗེ་འཆང་ཆེན་པའོ། ། ༼
དེ་ལྟར་བྱས་ན་རིལ་འཛིན་དང་རྗེས་གཞིག་རེ་རེ་ལ་ཡང་སྐུ་གསུང་ཐུགས་རྡོ་རྗེའི་སེམས་དཔའ་སུམ་བརྩེགས་ཀྱི་རིལ་འཛིན་གསུམ་དང་རྗེས་གཞིག་གསུམ་དུ་ཤེས་པར་བྱའོ།། ༈ སྐུ་དང་གསུང་ཐུགས་ཞེས་བྱ་བ་ལ་སོགས་པས་ནི་སྔར་བཤད་པའི་རིམ་གཉིས་བསྒོམས་པའི་
ཕན་ཡོན་སྟོན་པ་ཡིན་ཏེ། སྐུ་དང་གསུང་ཐུགས་རྡོ་རྗེ་ཡི་སྟེ་རྡོ་རྗེ་འཆང་ཆེན་པོའི་རིམ་གཉིས་ཀྱི་རྣལ་འབྱོར་པ་རྣམ་པ་གཉིས་པོ་འདི་ལ་བླ་མ་རྣམས་ཀྱིས་དབང་བསྐུར་ཞིང་ལམ་སྒོམ་པའི་གནང་བ་ཐོབ་པ་ཕྱིན་ཆད་ནས་བརྩམས་ཏེ། རྒྱུད་འདི་རྣལ་
འབྱོར་པ་གང་ཞིག་རྒྱུད་ཀློག་པ་དང་གདུལ་བྱ་གཞན་རྣམས་ལ་སྟོན་པ་དང༌། སེམས་ཀྱང་རུང་ཞེས་བྱ་བ་སྟེ། གང་རང་ཉིད་ཀྱིས་དོན་ཡིད་ལ་སེམས་པའི་ཚུལ་གྱིས་སློབ་པ་སྟེ། གོམས་པར་བྱེད་པ་དེ་ཡང་རྡོ་རྗེ་འཛིན་འདྲར་འགྱུར་ཏེ། སྒོམ་པ་པོ་ཉིད་འབའ་
ཞིག་རྡོ་རྗེ་འཆང་དུ་འགྱུར་བར་ཏུ་ནི་མ་ཟད་དོ་ཞེས་བྱ་བར་དགོངས་སོ།། ༈ དེ་བཞིན་གཤེགས་པ་ཐམས་ཅད་ཀྱི་སྔགས་ནི་ཨོཾ་ལ་སོགས་པ་སྟེ། དེས་བསྐྱེད་པའི་དམ་ཚིག་ནི་རྡོ་རྗེ་འཆང་ཆེན་པོའོ། །དེ་ཉིད་ནི་སྔགས་ལ་མཆོག་ཏུ་གཞོལ་
བ་རྣམས་ཀྱི་དེ་ཁོ་ན་ཉིད་དོ། །རིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འོད་གསལ་ལོ་སྟེ། དེ་ལས་ཡང་དག་པར་བྱུང་བའི་སྐྱེས་བུ་ཟུང་འཇུག་ནི་རིག་པའི་སྐྱེས་བུའོ། །དེ་ཉིད་ནི་ཡེ་ཤེས་ཀྱི་དམ་ཚིག་ཡིན་པས་ན་མཆོག་སྟེ། གང་དེ་བཞིན་

གཤེགས་པ་ཐམས་ཅད་ཀྱི་སྔགས་ཀྱི་དམ་ཚིག་ནི་དེ་ཁོ་ན་ཉིད་ཀྱང་ཡིན་ལ། རིག་པའི་སྐྱེས་བུའི་མཆོག་ཀྱང་ཡིན་པ་དེ་ནི། དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་དམ་ཚིག་དེ་ཁོ་ན་ཉིད་རྡོ་རྗེའི་རིག་པའི་སྐྱེས་བུ་མཆོག་གི་ལེའུ་སྟེ། དགོངས་པས་
བཤད་པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅུ་གཅིག་པ་མཐའ་དྲུག་གིས་བཤད་པའོ། །། །ཀློག་གམ་ཡང་ན་སེམས་ཀྱང་རུང༌། །ཞེས་གསུངས་པ་དེ་ལྟར་
སྒོ་གསུམ་གྱི་ལས་ཀྱི་ལམ་རྣམ་པར་དག་པར་བྱེད་པའི་ཐབས་བསྟན་ནས། བསྐྱེད་རྫོགས་ཀྱི་རིམ་པ་གཉིས་ཀྱི་ལྷའི་སྐུ་ཕྱག་རྒྱ་ཆེན་པོ་བསྐྱེད་པ་དང་ཡོངས་སུ་ཐིམ་པ་བྱས་ནས་དངོས་གྲུབ་སྒྲུབ་པ་རབ་ཏུ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་
སོགས་པ་ལེའུ་བཅུ་གཉིས་པ་གསུངས་ཏེ།། ༈ ས་འོག་དང་ས་སྟེང་དང་ས་བླ་བའི་གདུལ་བྱ་རྣམས་ལ་སྟོན་པར་མཛད་པས་ན་སྟོན་པའོ། །༼བ་ཆབ་ཆག།༽དེ་ཉིད་ནི་དཀྱིལ་འཁོར་པ་རྣམས་འབྱིན་པ་པོ་ཡིན་པས་ན་སྐྱེད་པའོ། །ཡེ་ཤེས་
མཆོག་ནི་རིན་པོ་ཆེ་ལྟ་བུའི་གང་ཟག་གོ། གང་ཟག་དེ་རྡོ་རྗེ་ལྟ་བུའི་ཏིང་ངེ་འཛིན་ལ་རབ་ཏུ་འཇོག་པས་བསྒྲུབ་པར་མཛད་པས་ན་ཡེ་ཤེས་མཆོག་བསྒྲུབ་པའོ། །དམ་ཚིག་རྡོ་རྗེ་གསུམ་ནི་རྡོ་རྗེ་འཆང་ཆེན་པོའོ། །དེའི་དེ་ཁོ་ན་ཉིད་ནི་དོན་དམ་པའི་བདེན་པའོ། །
དེ་རྡོ་རྗེ་གསུང་གིས་འོག་ནས་བཤད་པའི་མཚན་ཉིད་བཀའ་སྩལ་པའོ།། ༈ མཁའ་དང་མཚུངས་པ་ཞེས་བྱ་བ་ལ། ནམ་མཁའ་ནི་གོ་འབྱེད་པའོ། །ནམ་མཁའ་དེ་དང་དགག་བྱ་བཅད་པ་ཙམ་དུ་མཚུངས་པ་ནི་དོན་དམ་པའི་བདེན་པའོ། །དོན་དམ་བདེན་

པ་དེ་དང་མཉམ་ཞིང་སྟེ་གཅིག་ཏུ་གྱུར་པ་ནི་མཁའ་དང་མཚུངས་པར་མཉམ་པར་གྱུར་པ་སྟེ། ཕུང་སོགས་ཐམས་ཅད་ཀྱང་དོན་དམ་པའི་བདེན་པའི་མཐར་ཐུག་པར་སོན་པའི་ཕྱིར་རོ། །དེ་ལྟར་ནམ་མཁའ་དང་མཉམ་
པར་གྱུར་པའི་འོད་གསལ་ཐོབ་པས་རྣམ་པར་མི་རྟོག་པའི་ངོ་བོ་ཉིད་དུ་གྱུར་པ་གང་ཡིན་པ་དེ་ནི་རྣམ་པར་མི་རྟོག་ངོ་བོ་ཉིད་དོ། །དེ་ཉིད་ཀྱིས་ན་ཆོས་རྣམས་གདོད་མ་ནས་རང་བཞིན་གྱིས་དག་པ་ལ། ཟློས་གར་གྱི་རོལ་མོ་མཁན་གཅིག་ཉིད་སྣ་ཚོགས་སུ་
བསྒྱུར་བ་བཞིན་དུ་རང་བཞིན་རྣམ་དག་གི་ངང་ནས་སྤྲོས་པར་གྱུར་པ་འོག་ནས་འཆད་པའི་ལྷའི་སྐུ་ལ་སོགས་པ་འདི་དག་རབ་ཏུ་བསྒོམ་པ་སྟོན་པ་སྟེ། དགོངས་པ་མ་ཡིན་པས་བཤད་པའོ།། ༈ དངོས་གྲུབ་ཐམས་ཅད་བསྒྲུབ་པའི་གནས་བསྟན་
པར་བྱ་བའི་ཕྱིར། དགོན་པ་ཆེན་པོའི་ཞེས་བྱ་བ་ལ་སོགས་པ་གསུངས་ཏེ། གྲོང་ལས་གཞུ་འདོམ་ལྔ་བརྒྱའི་རྒྱང་གྲགས་གཅིག་སོང་བ་ནི་དགོན་པ་ཡིན་ལ། དགོན་པ་ཆེན་པོ་ནི་གྲོང་ལས་དཔག་ཚད་བཅོ་ལྔ་སྤངས་པའི་བས་མཐའོ་འི་ས་ཕྱོགས་ཞེས་བྱ་བ་
མཆོག་ཏུ་གྱུར་པའི་ས་ཕྱོགས་དང༌། ཆུའི་ཚོགས་ལ་སོགས་པས་ཡིད་དུ་འོང་ཞིང་མེ་ཏོག་དང་འབྲས་བུ་ལ་སོགས་པས་བརྒྱན་པའི་རི་བོ་དང་དེར་མ་ཟད་སྐྱེ་བོའི་འདུ་འཛིས་རྣམ་པར་དབེན་པའི་ས་ཕྱོགས་གཞན་རྣམས་སུ་ཡང་། འཇིག་རྟེན་
དང་འཇིག་རྟེན་ལས་འདས་པའི་དངོས་གྲུབ་ཐམས་ཅད་གང་དུ་བསྡུས་ཤིང་བསགས་པར་གྱུར་པ་དེ་ནི་དངོས་གྲུབ་ཐམས་ཅད་བསྡུས་པ་སྟེ། བསྒྲུབ་པར་བྱ་བ་སངས་རྒྱས་ཉིད་བསྒྲུབ་པར་བྱ་བ་སྟེ། དྲང་བའི་དོན་ཏོ།། ༈ གནས་ཀྱི་ངེས་དོན་ལུང་སྟོན་

གྱི་ལུང་གིས་བཤད་པ་བརྗོད་པར་བྱ་སྟེ། ནམ་མཁར་ཏེ་འོད་གསལ་དུ་བརྟག་པ་སྟེ་ཞུགས་པའི་སྦྱོར་བ་ཡིས། ཕུང་པོ་རྣམས། གྲོང་ལས་རིང་དུ་སོང་པའི་དགོན་པ་ཆེན་པོར་འདོད། དོ། མཚན་མར་འཛིན་པའི་དམིགས་གཏད་ཀྱིས་གནས་པ་མེད་པར་དེ་ཁོ་ན་
ཉིད་ལ་གནས་པའི་སྦྱོར་བ་ཡིས། ཏེ་རྣལ་འབྱོར་གྱིས། གནས་པ་ཆེན་པོ་ནི་ས་ཕྱོགས་ཞེས་པ་ཡིན། ནོ། །ངེས་དོན་གྱི་སྐབས་འདིར་ནི་ལོངས་སྤྱོད་རྫོགས་པ་སྒྱུ་མའི་སྐུ་ནི་ཤིང་། ལྗོན་པའོ། །འཇིག་རྟེན་ལས་འདས་མ་འདས་ཀྱི་དངོས་གྲུབ་སྣ་ཚོགས་པ་དང་ལྡན་
པ་ནི་མེ་ཏོག་དང་ལྡན། པའོ། ལོངས་སྐུས་སྤྲུལ་པའི་སྐུ་གཟུང་བ་ནི་འབྲས་བུས་ཡང་དག་པར་བརྒྱན། པའོ། །ཟུང་འཇུག་གི་སྐབས་ཀྱི་ཡང་དག་པར་རྫོགས་པའི་བྱང་ཆུབ་པ་སྟེ། རྟོགས་པའི་འོད་གསལ་ཆོས་སྐུ་ནི་རིའོ། སྤྲོས་པའི་དངོས་པོ་མེད་པ་
དབེན་པ་ཉམས་དགའ་བ་ནི་འོ། །འབྲས་བུའི་རྡོ་རྗེ་འཆང་ཞེས་བྱ་བ་ནི་དབེན་གནས་དེར་བསྒྲུབ་པར་བྱ། ཞེས་བྱ་བ་སྟེ། ངེས་པའི་དོན་ཏོ།། ༈ མཱྃ་ཞེས་བྱ་བ་ནི་འོག་ནས་འཆད་པའི་འཇམ་དཔལ་གྱི་ཏིང་ངེ་འཛིན་སྟོན་པ་སྟེ་མཚོན་པའི་ས་བོན་ནོ། །
ལུས་དང་ཞེས་བྱ་བ་ལ་སོགས་པ་ལ། མཉྫུ་ལ་ངེས་ཚིག་གིས་མཱ་ནཿསྭབྷ་ཝེན། ཡིད་ཀྱི་རང་བཞིན་གྱིས་ཛུཥྱ་ཏེ་བསྟེན་པར་བྱ་ཞིང་ཅིང་སེ་བྱ་སྟེ་བསྙེན་པར་བྱ་བ་ཡིན་པས་ན་འཇམ་པ་སྟེ་སྒྱུ་མའི་སྐུ་འོ། །དེ་ཉིད་ནི་རྟོག་པས་མི་ཕྱེད་པ་ཉིད་པས་ན་རྡོ་རྗེའོ། །
དེའི་རབ་ཏུ་བསྒོམ་པ་ནི་རྡོ་རྗེ་འཇམ་པ་སྒྱུ་ལུས་རབ་ཏུ་བསྒོམ་པར་བྱ་བའོ། །གང་དུ་བསྒོམ་ཞེ་ན། རང་གི་ལུས་དང་ངག་དང་སེམས་ཀྱི་རྡོ་རྗེ་ལ་བསྒོམ་མོ་འོ། །རང་གི་ལུས་ལ་སོགས་པ་འབའ་ཞིག་ཏུ་ཡང་བསྒོམ་པར་མ་ཟད་ཀྱི། རང་ཉིད་ལ་བསྒོམས་

པ་དེ་ནས་ཁམས་གསུམ་པའི་ལུས་དང་ངག་དང་སེམས་ལ་སྤྲོས་པས་ཏེ་དེ་རྣམས་ལ་སྒྱུ་མ་ལྟ་བུའི་ཏིང་ངེ་འཛིན་གྱིས་ཁྱབ་པར་བསྒོམ་མོ་ཀྱང་བྱས་ཏེ། སྒོམ་པ་དེ་བྱས་ནས་ནི་རྡོ་རྗེ་འཇམ་པ་དང་འདྲ་བར་འགྱུར་རོ། །དཔག་ཚད་བརྒྱ་
ཡི་ཞེས་བྱ་བ་ལ་སོགས་པ་ལ། དཔག་ཚད་བརྒྱ་པ་ནི་དཔག་ཚད་བརྒྱ་སྟེ་ཁྱོན་དེ་ཙམ་དུ་ཆེ་ཞིང་ཚད་མེད་གྲངས་མེད་པའོ། །རྡོ་རྗེ་འབར་བ་ནི་རང་གི་སྒྱུ་མའི་སྐུ་གང་ཡིན་པ་དེ་ནི་འབར་བའི་རྡོ་རྗེ་སྟེ་དེའི་འོད་ཀྱི་སྣང་བའོ། །སྐྱེས་བུ་ཆེན་པོའི་མཚན་སུམ་
ཅུ་རྩ་གཉིས་ཀྱིས་བརྒྱན་པས་ན་རྒྱན་རྣམས་ཀུན་གྱིས་བརྒྱན་པ་ཡིའོ། །སྒྱུ་མ་ལྟ་བུའི་སྐུ་མངའ་བས་ན་དག་པའི་བདག་ཉིད་དོ། །སྒྱུ་མའི་སྐུ་དེའི་འོད་ཀྱིས་འཇིག་རྟེན་གྱི་ཁམས་དཔག་ཏུ་མེད་པ་གསལ་བར་བྱེད་པས་ན་སྣང་བར་འགྱུར་བའོ། །དེས་འདི་ལྟར་
གྱུར་པའི་ཡེ་ཤེས་ཀྱི་སྐུ་བརྙེས་པས་ཚངས་པ་ལ་སོགས་པའི་ལྷ་རྣམས་ཀྱིས་ནམས་ཀྱང་སྟེ་ནམ་ཡང་མཐོང་བར་མི་ནུས་ན། སོ་སོ་སྐྱེ་བོ་ཕལ་པ་གཞན་དག་གིས་ལྟ་སྨོས་ཀྱང་ཅི་དགོས་ཏེ། ཕྱིར་མི་ལྡོག་པའི་བྱང་ཆུབ་སེམས་དཔའི་སྤྱོད་ཡུལ་
ཡིན་པའི་ཕྱིར་རོ། །རྡོ་རྗེ་འཇམ་པ་མཆོག་གི་དམ་ཚིག་ཅེས་བྱ་བ་ནི། འཇམ་དཔལ་གྱི་ཕྱག་རྒྱ་ཆེན་པོའི་རང་བཞིན་ནོ། །དེ་ནི་སྒྱུ་ལུས་མ་ཐོབ་པའི་སོ་སོའི་སྐྱེ་བོ་རྣམས་ཀྱིས་མི་མཐོང་ཞིང་མི་རེག་པ་ཉིད་ཀྱིས་ན་ཏིང་ངེ་འཛིན་འདི་ནི་མི་སྣང་བ་
ཞེས་བྱའོ།། ༈ སྒྱུ་མའི་རང་བཞིན་གྱི་སྐུ་སྔར་བཤད་པ་འདི་ཉིད་༼མཚན་སོ་གཉིས་ཀྱིས་བརྒྱན་པ་དང༌། འོད་ཀྱིས་འཇིག་རྟེན་གྱི་ཁམས་འགེངས་པའི་སྒྱུ་ལུས་འདི་ཉིད་འོད་གསལ་དུ་དག་པར་བྱེད་པར་གསུངས་པས། འདི་རིམ་པ་གསུམ་པའི་སྒྱུ་ལུས་ཡིན་ལ། 

དེ་ལ་འདི་འདྲ་བའི་ཡོན་ཏན་ཡོད་པ་མ་ཤེས་ན་བོད་ཀྱི་སྒྱུ་ལུས་ཀྱི་གདམས་ངག་བཞིན་དུ་སྒྱུ་ལུས་ཀྱི་ཡོན་ཏན་ཕྱོགས་རེའང་མེད་པ་ལ་སྒྱུ་ལུས་སུ་ངོ་སྤྲོད་པར་འགྱུར་རོ། །༽འོད་གསལ་བས་རྣམ་པར་སྦྱངས་པས་ཏེ་དག་པར་བྱས་པས། ཟུང་འཇུག་བསྒྲུབ་པར་བྱ་བའི་ཕྱིར། རྡོ་རྗེ་
མི་ཕྱེད་ཅེས་བྱ་བ་ལ་སོགས་པ་གསུངས་ཏེ། རྡོ་རྗེ་མི་ཕྱེད་གསུམ་ནི་ཐུགས་ཏེ། སེམས་སོ། །སེམས་དེ་ལས་བྱུང་བའི་ཡུལ་ལྔ་དང་དབང་པོ་ལྔ་རྣམས་ཀྱིས་སོ། །ཞེས་པ་ནི་བཤང་གཅི་སོགས་ཀྱིས་སྟོན་ཏེ། བཤང་གཅི་ནི་ཡུལ་དང་དབང་པོ་རྣམས་ཏེ། 
ཡུལ་དབང་དེ་ཕན་ཚུན་བསྲེས་པས་ན་དམ་ཚིག་ལྔ་རྣམས་ཀྱིས་སོ། །ལྕགས་གསུམ་ལས་བྱུང་བ་ནི་སྣང་བ་རྣམ་པ་གསུམ་དང་ལྡན་པའི་རླུང་སེམས་ཙམ་ལས་སྒྱུ་མའི་སྐུར་བྱས་ཤིང་བསྐྱེད་ནས། ཁ་སྟེ་འོད་གསལ་བར་རིལ་པོར་འཛིན་པའམ་༼
ཞེས་པ་ནི་ཡུལ་དབང་ལྔ་ཚན་གཉིས། དམ་ཚིག་གི་དོན་མཉམ་པ་ཉིད་དེ། དེ་ཡང་གཟུགས་རྡོ་རྗེ་སོགས་དང་ས་སྙིང་སོགས་ཀྱི་ལྷར་མཉམ་པ་ཉིད་དུ་བལྟས་ནས། འདོད་ཡོན་ལ་སྤྱད་པས་སེམས་དབེན་གྱི་སྣང་བ་གསུམ་སྐྱེད་པའོ། །༽རྗེས་སུ་གཞིག་པ་དག་གིས་བཅུག་ནས་
བསྒོམ་པར་བྱའོ། །འོད་གསལ་བ་དེར་སངས་རྒྱས་ཀུན་གྱིས་ཏེ་རྟོག་གེ་པ་ཐམས་ཅད་ཀྱིས་མི་ཕྱེད་ཅིང་ཡུལ་མ་ཡིན་པའི་ཐུགས་ཀྱི་ཡེ་ཤེས་ཀྱི་སྐུ་སྟེ་ཞུགས་པར་བསྒོམ་པར་བྱའོ། །གང་དེ་ལྟར་བསྒོམ་པའི་རྣལ་འབྱོར་པ་དེ་ནི་དེ་མ་ཐག་ཏུ་རྣལ་
འབྱོར་པ་དེ་འོད་གསལ་ལས་ལྡང་བསྟེ་ལངས་པར་གྱུར་པའི་ཟུང་འཇུག་གི་མཚན་ཉིད་ཅན་ཉིད་དུ་རྡོ་རྗེ་འཇམ་པ་དང་འོད་འདྲ་བར་འགྱུར་རོ་ཞེས་པ་སྟེ། དགོངས་པས་བཤད་པའོ།། ༈ དེ་ལྟར་བྱང་ཆུབ་སེམས་དཔའ་འཇམ་དཔལ་གྱི་ཏིང་ངེ་

འཛིན་ཉེ་བར་བསྟན་ནས། འཁོར་ལོའི་རིག་པ་འཛིན་པ་ལ་སོགས་པའི་དངོས་གྲུབ་བསྒྲུབ་པ་ཉེ་བར་བསྟན་པར་བྱ་བའི་ཕྱིར། འཁོར་ལོ་ཞེས་བྱ་བ་ལ་སོགས་པ་གསུངས་ཏེ། དང་པོ་སྦྱོར་བ་དང་དཀྱིལ་འཁོར་རྒྱལ་
མཆོག་གི་སྐབས་སུ་ར་རྣམ་པར་སྣང་མཛད་ཀྱི་ཏིང་ངེ་འཛིན་མངོན་དུ་བྱས་ལ། ལས་རྒྱལ་མཆོག་གི་དུས་སུ་རྒྱུ་དངུལ་ལམ་དུང་ངམ་ལྕགས་ལས་བྱས་པའི་འཁོར་ལོ་ཁྲུ་གང་པ་རྩིབས་བརྒྱད་པ་ལྟེ་བ་མུ་ཁྱུད་དང་བཅས་པ་མདོག་དཀར་པོ་བ་ཕན་ཚུན་༼
འདི་ནས་བཟུང་སྟེ་གདུལ་བྱའི་སེམས་འདུན་པའི་དགུག་པའི་ལས་སྒྲུབ་པའི་བར་རྣམས་ནི། ནང་ལ་མཆོག་ཏུ་གཞོལ་བའི་ལས་ཚོགས་ཡིན་ལ། དེ་རྣམས་སྒྲུབ་པ་ལ་སྲུང་བའི་འཁོར་ལོ་ནས་བཟུང་བའི་དང་པོ་སྦྱོར་བ་དང༌། རང་རིགས་ཀྱི་ལས་རྒྱ་སྤྱན་མ་ལ་སོགས་པར་བསྐྱེད་པ་ལ་བརྟེན་ནས་
དཀྱིལ་འཁོར་རྒྱལ་མཆོག་གཉིས་བྱེད་པ་འདྲའོ། །ས་བོན་ལས་བྱང་ཆུབ་པའི་སྐབས་སུ་ཨོཾ་ལ་སོགས་པའི་ཡི་གེ་རེ་རེ་བ་ལས་བྱེད། ལས་རྒྱལ་མཆོག་གི་དུས་སུ་རང་རང་གི་སྐབས་ཀྱི་ལས་སྒྲུབ་པ་རྣམས་བྱེད་ཅེས་རྗེ་རིན་པོ་ཆེ་འགོས་ཀྱི་གསུང་རྒྱུན་འཛིན་པའི་བླ་མ་གོང་མ་རྣམས་བཞེད་དོ། །
༽བསྣོལ་མར་འཕྲོ་བ་ལྟ་བུའི་འོད་ཟེར་རྣམས་ཀྱིས་བརྒྱན་པ་འོད་ཟེར་མདངས་ཅན་འཕྲོ་བ་བྱས་ལ་ཡི་གེ་གསུམ་བཟླས་པའི་དྲིའི་ཆུས་བསང་བདུད་རྩི་ལྔས་བྱུགས་པས་བསྲུང་བ་བྱས་ལ། བསྒྲུབ་པའི་དཀྱིལ་འཁོར་གྱི་དབུས་སུ་བཞག། བསང་སྦྱངས་ཏེ་རང་གི་སྔགས་ཏེ། 
རྣམ་པར་སྣང་མཛད་བསྐྱེད་པའི་ཡི་གེ་ཨོཾ་ལས་འཁོར་ལོ་ཇི་སྐད་བཤད་པ་བཞིན་བསྐྱེད་ལ། མདུན་དུ་བསྒོམས་ནས། སངས་རྒྱས་ཐམས་ཅད་ཀྱི་སྟེ། དེ་བཞིན་གཤེགས་པ་རྣམ་སྣང་གི་འི་རིགས་དང་ལྡན་པའི་བཞུགས་པའི་གནས་ཏེ། 

གཞིར་གྱུར་པར་བསྒོམས་ལ། ཇི་སྲིད་དུ་འཁོར་ལོ་དེ་དྲོ་བར་གྱུར་པའམ་དེ་ལས་དུ་བ་འཐུལ་བའམ་རབ་ཏུ་འབར་བར་གྱུར་པའི་རྟགས་རབ་འབྲིང་ཐ་གསུམ་མཐོང་བ་དེ་སྲིད་དུ་བསྒོམས་ལ། རྟགས་དེ་བྱུང་བ་དང་འཁོར་ལོ་དེ་ལག་ཏུ་བླངས་ནས་འདུག་པའི་རྣལ་༼
ཞེས་པ་ལྟར་ན་འཁོར་ལོའི་ལྟེ་བའི་ནང་དུ་རྣམ་སྣང་དང༌། དེའི་རིགས་ཀྱི་ལྷ་བདུན་བསྒོམ་པ་འདྲ་བ་ཞིག་སྣང་ཡང༌། རྣམ་སྣང་གིས་གཙོ་བོ་བྱས་པའི་དཀྱིལ་འཁོར་པ་དེ་འདྲ་བ་ཐུན་བཞིར་བསྒོམ་པའོ། །༽འབྱོར་པ་གང་ཡིན་པ་དེ་ནི་སངས་རྒྱས་དང་འདྲ་བ་སྟེ་རྡོ་རྗེ་འཆང་ཆེན་པོ་དང་འདྲ་བར་
ཀུན་གྱིས་མཆོད་པའི་གནས་སུ་འགྱུར་རོ།། ༈ དེ་ལྟར་འཁོར་ལོའི་སྒོ་ནས་དངོས་གྲུབ་ཐོབ་པའི་རིག་པ་འཛིན་པའི་མཐུ་བསྟན་པར་བྱ་བའི་ཕྱིར། རི་རབ་སུམ་ཅུ་ཞེས་བྱ་བ་ལ་སོགས་པ་གསུངས་ཏེ། རི་རབ་སུམ་ཅུ་རྩ་དྲུག་གི་ཚད་ཀྱི་རྡུལ་ཕྲ་རབ་ཇི་སྙེད་པ་
དེ་སྙེད་ཀྱི་ཚད་ཀྱི་རྗེས་སུ་འབྲང་བའི་འཁོར་ནི་འཁོར་ལོའི་རིག་པ་འཛིན་པ་དེ་ལ་འབྱུང་བར་འགྱུར་རོ། །འཁོར་ཇི་ལྟ་བུ་ཞེ་ན། འཁོར་ཐམས་ཅད་ཀྱང་རྡོ་རྗེ་འཛིན་པའི་འཁོར་དང་འདྲ་བར་རྣམ་པར་མི་འཇིག་པ་སྟེ། མི་ཕྱེད་པའི་འཁོར་དུ་འགྱུར་རོ་འི་ངོ་བོ་ཉིད་དོ། །
ཏིང་ངེ་འཛིན་གང་གིས་འཁོར་ལོའི་རིགས་ཀྱི་རིག་འཛིན་རྣམས་དང་མཉམ་པར་འགྲོགས་པ་ཐོབ་པ་དེ་ནི་འཁོར་ལོའི་དམ་ཚིག་ཅེས་བྱ་བའི་ཏིང་ངེ་འཛིན་ཏོ།། ༈ རྡོ་རྗེ་ཆེན་པོ་ཞེས་བྱ་བ་ལ་སོགས་པས་རྡོ་རྗེའི་རིག་འཛིན་སྒྲུབ་པ་སྟོན་པ་ནི་རྣམ་པར་
སྣང་མཛད་ཀྱི་རྣལ་འབྱོར་དང་འདྲ་བར་བལྟ་བར་བྱ་བ་ནི་མི་བསྐྱོད་པའི་ཏིང་ངེ་འཛིན་ལ་གནས་པ་དང༌། ལས་རྒྱལ་མཆོག་གི་དུས་སུ་ལྕགས་ལས་བྱས་པའི་རྡོ་རྗེ་སྔོན་པོ་རྩེ་ལྔ་པ་སོར་བརྒྱད་པ་ལ་བྱུགས་པ་དང་བསྲུང་བ་བྱས་ནས། བསྒྲུབ་པའི་དཀྱིལ་འཁོར་གྱི་དབུས་སུ་འཇོག་པའོ། །རྡོ་རྗེ་ཆེན་

པོ་དེ་བསང་སྦྱངས་ནས་སྟེ། རང་གི་སྔགས་ནི་ཡི་གེ་ཧཱུཾ་སྟེ། དེས་རྡོ་རྗེར་བསྐྱེད་དོ་མོ། །དཀྱིལ་འཁོར་ནི་ནམ་མཁའི་དཀྱིལ་འཁོར་རོ། །༼ཞེས་པ་ནི་མདུན་དུ་གཞལ་ཡས་ཁང་བསྐྱེད་པའི་ནང་གི་ནམ་མཁའ་འོ། །རྡོ་རྗེ་ཀུན་གྱི་གནས་ཡིན་
པར་བསམ་པ་ནི། རྡོ་རྗེའི་ལྟེ་བའི་ནང་དུ་རྡོ་རྗེ་མི་བསྐྱོད་པའི་རིགས་ཀྱི་ལྷ་ཀུན་སྒོམ་པའོ། །དེ་ལྟར་བསྒོམས་པས་སྔར་བཞིན་རྟགས་བྱུང་བ་དང༌། རྡོ་རྗེ་ལག་ཏུ་བླངས་པས། རི་རབ་ཅེས་སོགས་ཀྱིས་བསྟན་པའི་ཕན་ཡོན་འབྱུང་ངོ་།། ༈ བུད་མེད་རྣམས་ཡོན་ཏན་ཅན་གྱི་
གནས་སུ་འགྱུར་ཞེས་བྱ་བ་ནི། འདོད་པའི་དབང་ཕྱུག་ཏུ་འགྱུར་བར་སྟོན་ཏེ་རྡོ་རྗེ་འཆང་ཆེན་པོ་དང་འདྲ་བའི་ཕྱིར་རོ། །དྲག་པོ་དག་གིས་ཕྱག་བྱས་པ་ཞེས་བྱ་བའི་ལྷག་པའི་༼འདི་ལ། དེ་སྙེད་ཀྱིས་ནི་བུད་མེད་དག། ཡོན་ཏན་གནས་རྣམས་དེ་ཡིར་འགྱུར། །ཞེས་
འབྱུང་བ་ཤིན་ཏུ་གསལ་ལོ། །༽ཚིག་གིས་ནི་ཁམས་གསུམ་གྱིས་ཕྱག་བྱ་བ་ཉིད་དུ་སྟོན་ཏེ། དྲག་པོ་ནི་ཁམས་གསུམ་གྱིས་ཕྱག་བྱས་པ་ཡིན་པའི་ཕྱིར་རོ། །རྡོ་རྗེ་ཆེན་པོར་འགྱུར་ཞེས་བྱ་བ་ནི་རྡོ་རྗེ་འཆང་ཆེན་པོར་འགྱུར་བའོ། །རྡོ་རྗེ་ནི་རྡོ་རྗེ་འཆང་ཆེན་
པོའོ། །དམ་ཚིག་ནི་ས་མ་ཏ་མཉམ་པར་ཨཏྣ་ཏི་འགྲོ་ཞིང་གཙྪཏྣི་བཞུད་པས་ན་མཉམ་པ་དམ་ཚིག་སྟེ། རྡོ་རྗེའི་རིགས་ཀྱི་མཁའ་འགྲོ་མ་རྣམས་དང་ཉམས་པར་འཇུག་པ་ཡིན་པས་རྡོ་རྗེའི་དམ་ཚིག་ནི་རང་གི་ལྷན་ཅིག་སྤྱོད་པ་ཡིད་དུ་སྡུག་པའི་བུད་
མེད་རྣམས་ཏེ། དེ་དང་དེ་རྣམས་ཀྱི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ།། ༈ ཙན་དན་ནམ་ཟངས་ལ་པདྨ་ཆེན་པོ་དམར་པོ་འདབ་མ་བརྒྱད་པ་བྱ་བ་དང༌། དེ་ལ་བྱུགས་པ་སོགས་སྔར་དང་འདྲ་ལ། རང་གི་སྔགས་ཨཱཿལས་རྡོ་རྗེ་ཆོས་ཀྱི་པདྨ་དཀྱིལ་འཁོར་

གྱི་དབུས་སུ་བསམ་མོ། །ཆོས་རྣམས་ཀུན་ནི་འོད་དཔག་ཏུ་མེད་པའི་རིགས་དང་ལྡན་པའི་ལྷ་རྣམས་སོ། །ལྷ་དེ་རྣམས་ཀྱི་གནས་ནི་བསྐྱེད་པའི་གཞིའོ། །དེ་ལ་ཐུན་བཞིར་བསྒོམས་པས་རྟགས་གསུམ་གང་རུང་བྱུང་བ་ལག་ཏུ་བླངས་པའི་ཕན་ཡོན་ནི་རྡོ་རྗེ་ཆོས་ནི་འཇིག་
རྟེན་དབང་ཕྱུག་སྟེ། དེ་དང་འདྲ་བར་འགྱུར་བའོ།། ༈ རི་རབ་ཅེས་བྱ་བ་ལ་སོགས་པ་ལ། རི་རབ་སུམ་ཅུ་རྩ་དྲུག་༼ཞེས་པ་དེའི་ལྟེ་བར་ལྷ་རྣམས་བསྐྱེད་པའོ། ༽ལས་བྱུང་བའི་རྡུལ་ཕྲ་རབ་ཇི་སྙེད་པ་གང་ཡིན་པ་དེ་སྙེད་ཀྱི་གྲངས་དང་མཉམ་
པའི་དག་པའི་བདག་ཉིད་ནི་པདྨའི་རིགས་ཀྱི་སངས་རྒྱས་ཏེ་ཐབས་ཀྱི་ངོ་བོ་ཉིད་རིག་འཛིན་ཕོ་དང༌། མཆོད་པའི་མཆོག་སྟེ་ཤེས་རབ་ཀྱི་ངོ་བོ་ཉིད་རིག་འཛིན་མོ་དང༌། དེ་རྣམས་ཀྱི་དཀྱིལ་འཁོར་ཏེ་ཚོགས་དེར་འཇོག་པར་བྱེད་ཅིང༌། སྔགས་དང་ཕྱག་
རྒྱ་རིག་འཛིན་ཕོ་མོའི་ཚོགས་ཐམས་ཅད་སྒྲུབ་པ་པོ་ལ་རང་གི་བདག་པོར་ལྟ་བ་ཉིད་ཀྱིས་སྒྲུབ་པ་པོ་ལ་དབང་བསྐུར་བསྟེ། དབང་སྟེར་བར་བྱེད་དོ་འོ། །ཞེས་བྱ་བའི་བར་དུའོ། །པདྨོ་ནི་པདྨའི་རིགས་དང་ལྡན་པའི་རིག་འཛིན་རྣམས་སོ། །དེ་
རྣམས་དང་མཉམ་པ་ནི་ཏིང་ངེ་འཛིན་གང་ལ་དབྱེར་མི་ཕྱེད་པའི་དོན་དེ་ལ་དེ་སྐད་ཅེས་བྱའོ།། ༈ ཡེ་ཤེས་ལྔ་ལྡན་ཞེས་བྱ་བ་ལ་སོགས་པའི་དོན་ནི་ལེའུ་བཅུ་གཅིག་པར་བཤད་ཟིན་ཏོ། །གསང་བ་གསུམ་ལ་བསྙེན་བཀུར་བྱེད་ཅེས་བྱ་བ་
ནི། དེ་བཞིན་གཤེགས་པ་ཐམས་ཅད་དང་འབྲེལ་བའི་སྐུ་དང་གསུང་དང་ཐུགས་ཀྱི་གསང་བ་གསུམ་ལ་བསྙེན་བཀུར་བྱེད་ཅིང་རྟོགས་པར་འགྱུར་བ་སྟེ་དེའི་བདག་ཉིད་ཅན་དུ་འགྱུར་རོ། །ཞེས་བྱ་བའི་བར་དུའོ། །འོད་ཟེར་ལྔ་དང་ལྷག་པ་དང་ཆད་པ་མེད་

པར་མཉམ་པའི་མདོག་གང་ཡིན་པ་དེ་ནི་འོད་ཟེར་ལྔ་ཡི་མདོག་འདྲའི་འོད་ཟེར་ཡང་འོད་ཟེར་ལྔ་མཉམ་པ་ཞེས་པའི་དོན་ནོ་དོ། །གནམ་ལྕགས་སམ་ལྕགས་གཞན་བཟང་པོ་ལས་བྱས་པའི་རལ་གྲི་ལྗང་ཁུ་དང༌། དེ་ལ་བྱུགས་བསྲུང་སོགས་བྱ་བ་སྔར་
དང་འདྲ། རལ་གྲི་འོད་ཟེར་ལྔ་འབར་བ་རང་གི་སྔགས་ཧཱ་ལས་བསྐྱེད་རང་གི་སྔགས་ཀྱི་ཞེས་བྱ་བ་ནི་རང་གི་སྔགས་ལས་ཞེས་བྱ་བར་རིགས་སོ། །རལ་གྲི་ནི་འོད་ཟེར་ལྔ་པ་གང་ཡིན་པའོ། །དེར་དོན་གྲུབ་ཀྱི་རིགས་ཀྱི་ལྷ་རྣམས་ཐུན་བཞིར་བསྒོམས་པས་རྟགས་བྱུང་བ་དང་
མིག་ཡངས་ནི་སྒྲུབ་པ་པོའོ། །ལག་ན་ཐོགས་པ་ནི་ལག་གིས་བླངས་པའོ།། ༈ དེའི་ཕན་ཡོན་ནི་རྡོ་རྗེ་གསུམ་ལས་བྱུང་བའི་རིག་པ་ནི་སྔགས་ཀྱི་སྐུ་ཕྱག་རྒྱ་ཆེན་པོ་སྟེ། དེའི་བདག་ཉིད་ཀྱིས་འཛིན་པར་བྱེད་པས་ན་རྡོ་རྗེ་གསུམ་རིག་
འཛིན་པར་འགྱུར་ཞེས་བྱའོ། །ཁམས་གསུམ་པོ་ཀུན་གྱི་གང་རྫུ་འཕྲུལ་ཆེ་བའི་ཆེ་བ་དེ་རྣམས་ཀྱིས་མཆོད་པ་དང༌། ཚངས་པ་སྟེ་ཚངས་པའི་གཙོ་བོ་དང་དབང་པོ་སྟེ་བརྒྱ་བྱིན་དང་ལྷ་མིན་ཏེ་ལྷ་མ་ཡིན་གྱི་གཙོ་བོ་དེ་དག་གིས་ཀྱང་ཕྱག་བྱས་པར་
འགྱུར་བ་དང༌། སྟོང་གསུམ་གྱི་འཇིག་རྟེན་གྱི་ཁམས་སུ་གཅིག་པུ་དཔའ་བ་སྟེ་དེར་བདག་པོར་གྱུར་པས་སོ། །གསང་བ་ནི་ཐ་མལ་པའི་སྒྲུབ་པ་ལ་གནས་པའོ། །དེ་རྣམས་ཀྱི་མཆོག་ནི་གཙོ་བོ་སྟེ་དེར་འགྱུར་བའོ། །གང་རྣམས་ཞེས་བྱ་བ་ལ་
སོགས་པ་ལ། སྐུ་གསུང་ཐུགས་ཀྱི་རྡོ་རྗེ་འཛིན་ཏེ་སྒྲུབ་པ་པོ་གང་འདོད་ཅིང་གང་གསོལ་བ་འདེབས་པ་རྡོ་རྗེ་ཐུགས་ལས་རབ་ཏུ་བྱུང་ཞིང་ཡིད་ལ་ཀུན་ཏུ་རྟོག་པའི་དེ་ལྟ་བུ་སྟེ་དེ་འདྲ་བའི་ངོ་བོ་ཉིད་ཀྱི་དངོས་གྲུབ་འཇིག་རྟེན་དང་འཇིག་རྟེན་ལས་

འདས་པ་སྟེར་ཞིང་སྩོལ་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་བདག་ཉིད་ཀྱི་རལ་གྲི་ནི་རལ་གྲི་ཐམས་ཅད་དེ་དེ་དང་དབྱེར་མེད་པས་ཏིང་ངེ་འཛིན་ཀྱང་རལ་གྲི་ཐམས་ཅད་ཅེས་བྱའོ།། ༈ དེ་ལྟར་འཁོར་ལོ་དང་རྡོ་རྗེ་ལ་སོགས་པའི་དངོས་གྲུབ་
བསྟན་ནས། ད་ནི་ཕྱི་རོལ་༼འདིར་རྒྱུད་ལས་རིན་པོ་ཆེའི་ཕྱག་མཚན་ལ་བརྟེན་པའི་བསྒྲུབ་པ་མ་གསུངས་པ་ལ། སྔ་མ་ཁ་ཅིག། ཕྱག་མཚན་གཞན་བཞི་ལ་རང་བཞིན་གྱིས་གྲུབ་པའི་སེམས་ཅན་གྱི་དོན་བྱ་བའི་ནུས་པ་མེད་ལ། རིན་པོ་ཆེའི་ཕྱག་མཚན་ལ་ནུས་པ་དེ་ཡོད་པས། དེ་ལ་བརྟེན་པའི་སྒྲུབ་པ་
མ་གསུངས་སོ་ཞེས་པ་ནི་ཤིན་ཏུ་མི་རིགས་ཏེ། རིན་པོ་ཆེས་ནི་ཕྱག་མཚན་གྱི་དངོས་གྲུབ་ཀྱི་ཆའི་ཆ་ཙམ་དུ་ཡང་མི་ཆོག་པའི་ཕྱིར་རོ། །དེས་ན་གསང་འདུས་ལུགས་གཞན་ནས་གསེར་ལ་སོགས་པའི་རིན་པོ་ཆེ་ལ་བརྟེན་པའི་བསྒྲུབ་པ་བཤད་པ་ལྟར་ཡིན་ལ། འདིར་མ་བཤད་ཀྱང་ཤུགས་ཀྱིས་ཤེས་པར་
ནུས་སོ། །༽གྱི་རྫས་ལས་བྱུང་བའི་རི་ལུའི་དངོས་གྲུབ་མ་ཡིན་པ་སྔགས་ཉིད་ཀྱིས། རི་ལུའི་དངོས་གྲུབ་ངེས་པར་བསྟན་པར་བྱ་བའི་ཕྱིར། ཨོཾ་ནི་ཞེས་བྱ་བ་ལ་སོགས་པ་གསུངས་ཏེ། རྣམ་སྣང་གི་ཏིང་ངེ་འཛིན་གཞན་གཉིས་སྔོན་དུ་བཏང་ལ། ལས་རྒྱལ་མཆོག་གི་དུས་སུ་
ཡི་གེ་ཨོཾ་ཉིད་ཙ་ན་ཀའི་འབྲས་བུ་སྟེ་མོན་སྲན་རྡེའུའི་ཚད་ཙམ་གྱི་རི་ལུ་བསམས་ལ། དབུས་ཏེ་རི་ལུ་ཨོཾ་ཡིག་གི་འི་ནང་དུ་རང་གི་ལྷ་ཡི་གཟུགས་ཏེ་ས་བོན་ཨོཾ་ལས་བདག་པོ་རྣམ་སྣང་གི་འི་གཟུགས་སུ་བསམས་ལ་ཁ་སྟེ་མགོའི་སྒོ་སྤྱི་བོར་
རྒྱུད་ནང་དུ་འཇུག་པའི་རང་བཞིན་དུ་རྣམ་པར་བསམས་ཤིང་། བསྒོམ་པ་ཡང་དང་ཡང་དུ་བསླབ་པར་བྱའོ། །གང་དེ་ལྟར་སློབ་པ་དེ་ནི་དེ་མ་ཐག་ཏུ་སྟེ་དེ་ནས་བརྩམས་ནས། བྱང་ཆུབ་སེམས་དཔའ་དང་འོད་འདྲ་བར་འགྱུར་ཏེ། བྱང་ཆུབ་ནི་དོན་དམ་པའི་བདེན་པའོ། །

སེམས་དཔའ་ནི་ཀུན་རྫོབ་ཀྱི་བདེན་པ་སྟེ། དེ་དག་མི་གཉིས་པར་གནས་པ་གང་ཡིན་པ་དེ་ནི་བྱང་ཆུབ་སེམས་དཔའ་སྟེ། རྡོ་རྗེ་འཆང་ཆེན་པོའོ། །དེ་དང་འདྲ་བའི་འོད་དེ་རྫུ་འཕྲུལ་གང་ལ་ཡོད་པ་དེ་ནི་བྱང་ཆུབ་སེམས་དཔའི་འོད་འདྲར་འགྱུར་
ཞེས་བྱ་སྟེ་སྒྲུབ་པ་པོ་དེ་ལྟ་བུར་འགྱུར་བའོ། །གཟི་བརྗིད་བལྟ་བར་དཀའ་བས་ན་ཉི་མ་ཤར་བའི་འོད་འདྲ་ཞིང་ཞེས་བྱའོ། །ཛམྦུ་ཆུ་བོའི་གསེར་གྱི་མདོག་ཅེས་བྱ་བ་ནི་ཕན་ཡོན་ནོ། །དེ་བཞིན་དུ་ཡི་གེ་ཨཱཿརླུང་ནང་དུ་གནས་པའི་བདག་ཉིད་ཅན་མདོག་དམར་པོ་
ཁ་སྟེ་ལྐོག་མའི་གནས་སུ་བསམ་པའོ། །བྱང་ཆུབ་ཡེ་ཤེས་ནི་རྡོ་རྗེ་འཆང་ཆེན་པོའོ། །ཡི་གེ་ཧཱུཾ་ཡང་རི་ལུའི་གཟུགས་ཀྱིས་སྙིང་གའི་པདྨ་དཀར་པོའི་སྟེང་དུ་རླུང་ཕྱིར་༼ཞེས་པ་ནི། སྔགས་ཀྱི་རི་ལུའི་ནང་དུ་ས་བོན་ལས་སྣང་མཐར་བསྐྱེད་པའོ། །༽ལྡང་བའི་བདག་
ཉིད་ཅན་དུ་བསམ་པར་བྱའོ།། ༈ ཕྱི་རོལ་གྱི་ཕྱག་མཚན་ལ་བརྟེན་ནས་༼ཡང་གི་སྒྲས་རི་ལུའི་ནང་དུ་ས་བོན་ལས་མི་བསྐྱོད་པར་བསྐྱེད་པའོ། །༽རིག་འཛིན་སྒྲུབ་པར་མ་ཟད་ད་ནི་སྔགས་ཀྱི་སྐུ་ཡི་ཕྱག་རྒྱ་ཆེན་པོའི་གཟུགས་ཀྱིས་ཀྱང་རིག་འཛིན། གྲུབ་པ་བསྟན་
པར་བའི་ཕྱིར། ༼འདིར་གནས་གསུམ་དུ་བཀོད་པའི་ཡི་གེ་གསུམ་གྱི་གཟུགས་རླུང་ལྡང་འཇུག་གནས་གསུམ་གྱི་ངོ་བོར་སྒོམ་པ་ཡིན་གྱི། བྲིས་པའི་རྣམ་པ་ཅན་གྱི་ཡི་གེ་གསུམ་དང་རླུང་སྦྱར་ནས་རྡོར་བཟླས་བྱེད་པ་མིན་ནོ། །སྔགས་ཀྱི་རི་ལུ་ཕྱི་མ་གཉིས་ཀྱང་རང་རང་གི་ཏིང་ངེ་འཛིན་གསུམ་དང་སྦྱར་ལ། 
ཐུན་བཞིར་བསྒོམ་པ་ཡང་སྔར་དང་འདྲའོ། །༽མཁའ་དབྱིངས་ཞེས་བྱ་བ་ལ་སོགས་པ་གསུངས་ཏེ། ༼འདིར་རིགས་ལྔ་ལ་མཁའ་དབྱིངས་ལྔ་ནི་ལྷག་མོས་འོད་གསལ་དུ་བསྡུས་པའི་དེ་བཞིན་ཉིད་ལས་བྱང་ཆུབ་པ་ཡིན་ཏེ། དེས་དང་པོ་སྦྱོར་བ་གཞན་ཡང་མཚོན་ནོ། ཟླ་ཉི་ལ་སོགས་

པའི་གདན་ལྔ་ནི། དཀྱིལ་འཁོར་རྒྱལ་མཆོག་གི་གཙོ་བོ་རྣམས་ཀྱི་གདན་ནོ། །འཁོར་ལོ་དང་རྡོ་རྗེ་དང་རིན་པོ་ཆེ་དང་པདྨ་དང་རལ་གྲི་ཆེན་པོའི་རིགས་སྒོམ་པར་གསུངས་པ་ནི། ཕྱག་མཚན་གྱི་གཙོ་བོ་ལྔ་སྟོང་པའི་ངང་ལས་འཁོར་ལོ་སོགས་ལྔར་བསྐྱེད་པ་ལ་རྣམ་སྣང་སོགས་ཀྱི་གཙོ་བོ་བྱས་པའི་དཀྱིལ་འཁོར་
བསྐྱེད་ནས་སྒོམ་པ་ལ་བླ་མ་རྣམས་འཆད་དོ། །༽ནམ་མཁའ་ཡི་དབྱིངས་ནི་དེ་བཞིན་ཉིད་དོ། །དེར་གསལ་བའི་དཀྱིལ་འཁོར་ཏེ་ཟླ་བའི་དཀྱིལ་འཁོར་རྣམ་པར་བསམས་ལ། དེའི་དཀྱིལ་དུ་གནས་པའི་རྣམ་པར་སྣང་མཛད་དུ་བདག་ཉིད་བསྒོམས་ནས། 
དེའི་ལག་ཏུ་འཁོར་ལོ་རྩིབས་བརྒྱད་པ་བསྒོམས་ན། འཁོར་ལོའི་རིག་པ་འཛིན་པར་འགྱུར་རོ། །ཕྱག་གི་འཁོར་ལོ་སྒོམ་པ་སོགས་འདི་དག་གི་ལས་སྒྲུབ་ཚུལ་ཇི་ལྟར་བྱ་ཞེ་ན། འཁོར་ལོ་ཆེན་པོ་ཞེས་བྱ་བ་ལ་སོགས་པ་གསུངས་ཏེ། འཁོར་ལོ་ཆེན་
པོའི་རིགས་ནི་རྣམ་པར་སྣང་མཛད་ཀྱི་རིགས་ཀྱི་ལྷ་རྣམས་ཏེ། དེ་དང་པོ་བསྒོམས་ལ་སངས་རྒྱས་སྐུར་ནི་རབ་སྦྱོར་ཞིང་སྟེ། རྣམ་པར་སྣང་མཛད་ཀྱི་རྣལ་འབྱོར་དང་ལྡན་པས། ཡེ་ཤེས་འདི་ནི་ཞེས་བྱ་བ་རྣམ་པར་སྣང་མཛད་ཀྱི་སྒྲུབ་པ་འདི་ཡེ་
ཤེས་རྡོ་རྗེ་ཞེས་བྱ་བ་སྒྲུབ་པ་པོས་བསྒྲུབ་༼སྔ་མ་བཞིན་ཞེས་འབྱུང༌། ལྷ་དེ་རྣམས་སྔ་མ་ཕྱི་རོལ་གྱི་ཕྱག་མཚན་ལ་བརྟེན་པའི་སྐབས་སུ་བཤད་པ་བཞིན་དུ་འཁོར་ལོའི་ལྟེ་བར་ལྷ་རྣམས་བསྐྱེད་པའོ། །༽པར་བྱའོ། །མཁའ་དབྱིངས་ཞེས་བྱ་བ་ལ་སོགས་པ་ལ། 
ནམ་མཁའི་དབྱིངས་ལ་ཉི་མའི་དཀྱིལ་འཁོར་བསྒོམས་ལ། དེའི་དབུས་སུ་གནས་པར་གཉིས་སུ་མེད་པའི་ཡེ་ཤེས་ཀྱི་བདག་ཉིད་ཅན་མི་བསྐྱོད་པར་བདག་ཉིད་བསྒོམ་པ་སྟེ། ལག་ཏུ་རྡོ་རྗེ་ཞེས་བྱ་བ་ནི་སྔ་མ་རྣམ་སྣང་ལ་བཤད་པ་བཞིན་

དུ་རྡོ་རྗེ་ལ་གནས་པའི་དཀྱིལ་འཁོར་བསྐྱེད་དོ་ནོ། །དེ་བཞིན་དུ་ནམ་མཁའི་དབྱིངས་ལ་རིན་པོ་ཆེ་བསམས་ལ། དེའི་དབུས་སུ་གནས་པར་རིན་ཆེན་རྡོ་རྗེ་སྟེ་རིན་ཆེན་འབྱུང་ལྡན་དུ་བདག་ཉིད་བསྒོམ་མོ། །ལག་ཏུ་རིན་ཆེན་ཞེས་བྱ་བ་ནི་
བཤད་ཟིན་པ་ནི་ཕྱག་མཚན་ལ་ལྷ་སྒོམ་ཚུལ་རྣམ་སྣང་ལྟར་བྱ་བའི་དོན་ཏོ། །ནམ་མཁའི་དབྱིངས་ལ་ཆོས་ཀྱི་དབྱིངས་ཏེ་པདྨ་འདབ་མ་བརྒྱད་པ་བསམས་ལ། དེའི་དབུས་སུ་གནས་པར་ཚེ་དཔག་ཏུ་མེད་པར་བདག་ཉིད་རབ་ཏུ་བསྒོམས་ནས། པདྨ་ལ་ལྷ་སྒོམ་པ་སོགས་
ཐམས་ཅད་སྔ་མ་རྣམ་སྣང་གི་སྐབས་བཞིན་དུ་བསྐྱེད་པར་བྱའོ། །ནམ་མཁའི་དབྱིངས་ལ་དམ་ཚིག་གི་དབུས་སུ་གནས་པ་སྟེ་སྣ་ཚོགས་རྡོ་རྗེ་ལ་གནས་པར་རོ། །གདོན་མི་ཟ་བ་ཞེས་བྱ་བ་ལ་སོགས་པའདིའི་དོན་ནི་བཤད་ཟིན་པ་ཡང་རིན་འབྱུང་དང་འདྲའོ་ཏོ།། 
༈ དེ་ལྟར་རིགས་ལྔའི་ཕྱག་མཚན་ཕྱི་ནང་གི་འཁོར་ལོ་ལ་སོགས་པའི་མཚན་མ་རྣམས་ལ་བརྟེན་པའི་བསྒྲུབ་པ་བཤད་ནས། གཞན་ཡང་ཁྲོ་བོའི་རྒྱལ་པོའི་མཚན་མ་ལ་བརྟེན་ནས་སོགས་པ་དག་ཀྱང་བསྒྲུབ་པར་བྱའོ། །ཞེས་བསྟན་པར་
བྱ་བའི་ཕྱིར། རྩེ་གསུམ་ཞེས་བྱ་བ་ལ་སོགས་པ་སྨྲས་པ་ཡིན་ཏེ། རྡོ་རྗེའི་ཁྱད་པར་གྱིས་བསྒྲུབས་ན་ཞེས་བྱ་བ་ནི། མི་བསྐྱོད་པའི་ཏིང་ངེ་འཛིན་གྱིས་བསྒྲུབ་པ་སྟེ་མི་བསྐྱོད་པའི་༼འགྱུར་གསར་གཉིས་ལ་སོགས་མེད་དོ། །༼བསམ་གཏན་དེས་ནི་༼
སྟོབས་པོ་ཆེའི་རྩེ་གསུམ་དང༌། འདོད་རྒྱལ་གྱི་ཡེ་ཤེས་ཀྱི་ལྕགས་ཀྱུ་དང༌། སོགས་ཀྱིས་ཁྲོ་བོ་ལྷག་མའི་ཕྱག་མཚན་བཟུང་ངོ་། །༸རྡོ་རྗེའི་སྦྱོར་བས་བསྒྲུབ་པར་བྱ། ཞེས་འབྱུང་ངོ༌། །༽ཏྲི་ཤུ་ལ་ལ་སོགས་པ་འདི་དག་འགྲུབ་པར་འགྱུར་རོ། །༼ཁྲོ་བོ་བཅུ་གང་གི་ཕྱག་མཚན་གྱིས་སྒྲུབ་ཀྱང་མི་བསྐྱོད་པའི་ཏིང་ངེ་

འཛིན་གསུམ་གྱིས་བྱའོ། །༽སྒྲུབ་པ་པོ་གང་གིས་བསྒྲུབ་ཅེ་ན། སྐུ་གསུང་ཐུགས་ཀྱི་སྒྲུབ་པ་ཡིས་ཞེས་བྱ་བ་གསུངས་ཏེ། སྐུ་གསུང་ཐུགས་ནི་སྒྲུབ་པ་པོ་གང་ཐ་མལ་པའི་ལུས་ངག་ཡིད་གསུམ་གྱི་དངོས་པོ་སྤངས་ནས། ཕུལ་དུ་བྱུང་བའི་ལྷའི་སྐུ་གསུང་ཐུགས་
ཀྱི་དངོས་པོར་སྒྲུབ་པར་ནུས་པའི་བསྐྱེད་རིམ་མཐར་ཕྱིན་པ་དེ་ནི། སྐུ་གསུང་ཐུགས་ཀྱི་བསྒྲུབ་པ་སྟེ་དེས་འགྲུབ་པར་འགྱུར་གྱི་གཞན་དག་གིས་ནི་མ་ཡིན་ནོ། །དམ་ཚིག་ཆེན་པོ་ནི་ཐེག་པ་ཆེན་པོའོ། །དེའི་དངོས་གྲུབ་ནི་བཤད་མ་ཐག་པ་སྟེ། དེ་སྟོན་པའི་རྡོ་རྗེ་ནི་
དམ་ཚིག་ཆེན་པོའི་དངོས་གྲུབ་རྡོ་རྗེའོ། །དེ་སྐད་ཅེས་བཀའ་སྩལ་ཏོ་ཞེས་བྱ་བ་ནི་རབ་ཏུ་བྱེད་པ་ཉེ་བར་སྡུད་པའོ།། ༈ བཤད་ཟིན་པ་དང་འཆད་འགྱུར་གྱི་དངོས་གྲུབ་སྒྲུབ་པའི་ཐབས། ཁྱད་པར་ཅན་བསྟན་པར་བྱ་བའི་ཕྱིར། ལམ་གྱི་གཞི་མདོ་ཞེས་བྱ་བ་ལ་
སོགས་པ་གསུངས་ཏེ། བྲམ་ཟེའི་རིགས་ལ་སོགས་པ་ལས་བྱུང་བའི་ཕྱག་རྒྱ་རྣམ་པ་བཞི་དང་ངམ། ཡང་ན་ཤིང་གཅིག་དྲུང་སྟེ་གཅིག་པུ་ཉིད་དང་ངོ༌། །མཚན་མ་གཅིག་ཅེས་པ་ནི་རབ་ཏུ་མཉམ་པ་སྟེ། རང་གི་རིགས་དང་མཐུན་པའི་ཆ་ལུགས་འཛིན་པའི་ཕྱག་རྒྱ་མའོ། །
ཞི་བའི་གནས་ནི་གདོལ་པ་ལ་སོགས་པའི་བུད་མེད་རྣམས་ཏེ། དེ་དག་ལས་ཇི་ལྟར་རྙེད་པའི་བདེ་ཆེན་སྐྱེ་བའི་གནས་རྣམས་སུ། རྡོ་རྗེ་སྟེ་ཡེ་ཤེས་གསུམ་པོ་དགུག་ཅིང་རྣལ་འབྱོར་པ་གང་གིས་རྗེས་སུ་མྱོང་བ་དེ་ནི་རྡོ་རྗེ་དགུག་པ་ཞེས་པ་ཕྱག་རྒྱ་དང་འི་སྙོམས་
པར་ཞུགས་པའི་མཚན་ཉིད་དེ་དེ་བསྒྲུབ་པར་བྱའོ། །ཁྱད་པར་གྱིས་ཞེས་པ་ནི་ཕུལ་དུ་བྱུང་བའི་ཐབས་དེས་དངོས་གྲུབ་བསྒྲུབ་པར་བྱ་བ་སྟེ། ཕྱག་རྒྱའི་ཡུལ་དང་སྙོམས་པར་འཇུག་པ་ལས་གཞན་པའི་ཐབས་དག་ནི་དངོས་གྲུབ་བསྒྲུབ་པ་ལ་འཇུག་པ་བུལ་བ་སྟེ་འགྲུབ་

ཐག་རིང་བ་ཡིན་པའི་ཕྱིར་རོ། །དགོངས་པས་བཤད་པའོ།། ༈ དེ་ལྟར་ཕྱག་མཚན་གྱི་རིག་པ་འཛིན་པ་ལ་སོགས་པའི་དངོས་གྲུབ་ཁྱད་པར་ཅན་རྟོགས་པ་སྟེ་ཐོབ་པས་རང་གི་དོན་ཕུན་སུམ་ཚོགས་པ་བསྟན་ནས། 
གདུལ་བྱའི་སྐྱེ་བོ་རྣམས་ཀྱི་སེམས་རང་ལ་འདུན་༼དེའི་ཕྱིར་རྩ་བར་ཁྱད་པར་གྱིས། །ཞེས་ཐབས་དེ་ཁྱད་པར་དུ་འཕགས་པར་གསུངས་སོ། །༽པར་བྱ་བའི་ཕྱིར། སྦྱོར་གསུམ་ཞེས་བྱ་བ་ལ་སོགས་པ་གསུངས་ཏེ། སྦྱོར་གསུམ་རྡོ་རྗེ་ཅན་ཞེས་བྱ་བ་ནི་
རང་རྡོ་རྗེ་ཅན་གྱི་སེམས་དཔའ་གསུམ་གྱི་བདག་ཉིད་ཅན་དུ་བྱ་བའོ་ནོ། །སྦྱོར་གསུམ་སྔགས་ཀྱི་སྐྱེས་བུ་ཞེས་བྱ་བ་ནི་རྡོ་རྗེ་གསུམ་གྱི་བདག་ཉིད་ཅན་གྱི་སྔགས་ཡི་གེ་གསུམ་ལས་བསྐྱེད་པའི་ཀྱི་སྐྱེས་བུའོ། །བསམ་ཞེས་བྱ་བ་ནི་བདག་ཉིད་རྡོ་རྗེ་འཆང་
དེར་བསྐྱེད་པའོ། །སངས་རྒྱས་ནི་རིན་པོ་ཆེ་ལྟ་བུའི་གང་ཟག་གོ། ཡེ་ཤེས་བློ་ལྡན་ནི་གཉིས་སུ་མེད་པའི་ཡེ་ཤེས་འདོད་པ་རྣམས་སོ། །སྐུ་གསུང་ཐུགས་ཀྱི་ཀྱོ་བ་བཏང་ཞེས་བྱ་བ་ནི། དེ་ནས་བདག་ཉིད་ཀྱི་ལུས་དང་ངག་དང་ཡིད་ཀྱོ་བ་ཏང་སྟེ་འོད་ཟེར་ལྕགས་༼
སངས་རྒྱས་ཡེ་ཤེས་བློ་ལྡན་རྣམས། །རླུང་གི་དཀྱིལ་འཁོར་མཆོག་གནས་པ། །ཞེས་འབྱུང་བ་ལྟར་བྱའོ། །སངས་རྒྱས་ཡེ་ཤེས་བློ་ལྡན་ཞེས་པ་འདི། སྔ་མ་རྣམས་པཎྜི་ཏ་ལ་འདོད་དེ། དེ་བཀུག་ནས་དེ་ལ་གདམས་པ་ཉན་པ་ལ་འཆད་དོ། །འོན་ཀྱང་ལམ་འདིའི་སྐལ་བ་དང་ལྡན་པའི་གདུལ་བྱ་དམ་པ་རྣམས་བཀུག་ནས་
ལམ་ལ་སྦྱོར་བ་ལ་བཤད་ན་འགྲིག་གོ༽ཀྱུ་ལྟ་བུའི་གི་རང་བཞིན་དུ་བསམ་པའོ། །དེ་ལྟར་སེམས་པ་དེ་དགོས་པ་ཅིའི་ཕྱིར་ཞེ་ན། སངས་རྒྱས་ཡེ་ཤེས་བློ་ལྡན་དགུག་པའི་ཕྱིར་རོ། །གང་ཟག་ཁྱད་པར་ཅན་དགུག་པ་དེ་ཉིད་ཀྱི་སྦྱོར་བ་བསྟན་པར་བྱ་བའི་ཕྱིར། རླུང་གི་

དཀྱིལ་འཁོར་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་འཆང་གི་དབང་དུ་བྱས་པའི་ཏིང་ངེ་འཛིན་གཞན་གཉིས་སྔོན་དུ་བཏང་ནས། ལས་རྒྱལ་མཆོག་གི་ཚེ་ཡི་གེ་ཡྃ་ལས་བྱུང་བའི་རླུང་གི་དཀྱིལ་འཁོར་གཡོ་བའི་གཟུགས་ཅན་བསམ་ལ། དགུག་པར་བྱ་བའི་བསྒྲུབ་པར་བྱ་བ་དེ་རླུང་དེར་
བཞག་སྟེ། དགུག་རྒྱུ་དེའི་ལུས་དང་ངག་དང་ཡིད་ལ་བདག་ཉིད་ཀྱི་སྐུ་གསུང་ཐུགས་སེམས་དཔའ་གསུམ་གྱི་འོད་ཟེར་གྱི་ཀྱོ་བ་ཏང་བཏང་ལ། ལྕགས་ཀྱུས་སྙིང་ཁ་ནས་དྲངས་ནས་ཞགས་པས་བཅིངས། རིམ་གྱིས་རིམ་གྱིས་བདག་གི་གམ་དུ་འོངས་ཏེ་རླུང་གི་དཀྱིལ་འཁོར་
ལས་བབས་ནས། ཡི་གེ་ལྃ་ལས་བྱུང་བའི་དབང་ཆེན་གྱི་དཀྱིལ་འཁོར་ལ་འདུག་སྟེ། རང་ལ་གུས་པས་འདུད་པ་བྱེད་པར་བསམ་མོ། །སངས་རྒྱས་དགུག་པ་ཞེས་བྱ་བ་ནི། གང་བཤད་མ་ཐག་པའི་དགུག་པའི་ཆོ་ག་དེ་ནི་སྐྱེ་བོ་ལམ་འདི་ལ་སྐལ་བ་དང་ལྡན་
པའི་སེམས་དགུག་པའི་དམ་པ་ཡིན་ཏེ། རྒྱུད་གཞན་དག་དང་ཏུ་ནི་ཆོ་ག་ཐུན་མོང་མ་ཡིན་པའོ།། ༈ དགུག་པའི་སྦྱོར་བ་འདི་ཉིད་ཀྱིས་དམ་ཚིག་ལས་བྱུང་བ། ཕྱོགས་བཅུ་ན་གནས་པའི་ལྷ་མོ་རྣམས་ཀྱང་བཀུག་ལ་ཉེ་བར་ལོངས་སྤྱད་པར་
བྱ་ཞིང་རང་གི་ལུང་བསྒོ་བ་སྒྲུབ་པ་ལ་གཟུད་པར་བྱའོ། །ནམ་མཁའི་དབྱིངས་ཀྱི་དམ་ཚིག་ནི་ལྷ་མོ་རྣམས་སོ། །དེ་རྣམས་ཀྱི་རྡོ་རྗེ་དགུག་པ་ནི་གཞན་གྱིས་མི་ཕྱེད་པའི་དགུག་པའོ།། ༈ རྣམ་པར་སྣང་མཛད་ཅེས་བྱ་བ་ལ་སོགས་པ་ལ། རྣམ་
པར་སྣང་མཛད་ཀྱི་འཁོར་ལོ་ཆེན་པོ་ནི་རྣམ་པར་སྣང་མཛད་ཀྱི་མཚན་མར་གྱུར་པའི་འཁོར་ལོ་སྟེ། རྣམ་པར་སྣང་མཛད་ཀྱི་རིགས་དང་ལྡན་པ་རྣམས་ཀྱི་སྐྱེད་པའི་རྒྱུར་གྱུར་པའི་ཕྱིར་རོ། །རྒྱལ་བའི་གནས་སོ་ལྕགས་ཀྱུ་བསམས་ནས་ནི་ཞེས་བྱ་བ་ནི། 

འཁོར་ལོ་ལྕགས་ཀྱུས་མཚན་པ་དེ་ཀྱོ་བ་ཏང་འདྲ་བ་བྱུང་བར་བསྒོམས་ལ་བསྒྲུབ་པར་བྱ་བའི་སྙིང་ཁར་བཏང་སྟེ་སྔ་མ་བཞིན་དུ་དགུག་པར་བྱའོ། །བཤད་མ་ཐག་པའི་རིམ་པ་འདི་ཉིད་ཀྱིས་མཚན་མ་སྟེ། ཕྱག་མཚན་ལྷག་མ་ལྕགས་
ཀྱུས་མཚན་པ་རྣམས་ཀྱིས་ཀྱང་དགུག་པར་བྱའོ་ཞེས་བསྟན་པར་བྱ་བའི་ཕྱིར། རྡོ་རྗེ་པདྨ་ལ་སོགས་པས། །ཞེས་བྱ་བ་ལ་སོགས་པ་གསུངས་སོ། །ས་འོག་ས་སྟེང་ས་བླའི་ཁམས་གསུམ་གྱི་དམ་ཚིག་ནི་གནོད་སྦྱིན་མོ་ལ་སོགས་པ་སྟེ། དེ་རྣམས་ཀྱི་དགུག་
པ་ནི་ཁམས་གསུམ་གྱི་དམ་ཚིག་དགུག་པའོ།། ༈ རྣམ་པའི་མཆོག་རྣམས་ཀུན་ལྡན་པའི། །ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་རྣམ་པར་ཡོངས་སུ་བསྐྱེད་པའི་ལྷའི་སྐུ་དེ་རྒྱས་འདེབས་པའི་དུས་སུ་སངས་རྒྱས་ཀྱི་སྐུ་སྟེ་རྡོ་རྗེ་
འཆང་ཆེན་པོར་བདག་ཉིད་རྣམ་པར་བསྒོམས་ལ། ལག་ཏུ་སྟེ་དེའི་ལག་པར་སྐུ་དང་གསུང་དང་ཐུགས་ཏེ་བསྒྲུབ་པར་བྱ་བའོ། །ཀྱོ་བ་ལ་སོགས་རབ་ཏུ་བསྒོམ་ཞེས་བྱ་བ་ནི། རྩ་བར་ལྕགས་ཀྱུ་ལ་སོགས་སྒོམ་ཞེས་རྣམ་དབྱེ་གཉིས་པར་ཡོད་པ་དེ་ཀྱོ་བ་
ལ་སོགས་པ་རྣམས་ཀྱིས་ཞེས་རྣམ་དབྱེ་གསུམ་པར་བླང་བར་བྱ་བ་སྟེ། བཟུང་བར་བྱའོ། །ལྕགས་ཀྱུས་༼ཞེས་པ་ནི་བསྒྲུབ་བྱ་ཁུགས་པའི་ཚེ་རང་གི་ལག་པས་བསྒྲུབ་བྱ་བཟུང་བར་སེམས་པའོ། །༽བསྒྲུབ་བྱའི་སྙིང་ཁ་ནས་དྲངས་ནས་མགྲིན་པ་ཞགས་པས་
བཅིངས་ཏེ་རླུང་གི་དཀྱིལ་འཁོར་ལ་བསྐྱོན་ནས་བཀུག་སྟེ། མདུན་དུ་སླེབ་པ་དང་རླུང་ལས་བབས་ཏེ། ལཾ་ལས་བྱུང་བའི་ས་ལ་འདུག་པ་དེ་རང་རྡོ་རྗེ་འཆང་དུ་བསྒོམས་པའི་ལག་པས་བཟུང་ནས་རྒྱས་གདབ་པར་བྱའོ་ཞེས་བྱ་བར་དགོངས་སོ། །༼རྒྱས་འདེབས་བྱེད་

ལུགས་ལ་འཆད་ཚུལ་མི་འདྲ་བ་མང་དུ་ཡོད་ཀྱང་། རྒྱས་བཏབ་པ་འདི་ལྟ་བུའི་སྦྱོར་བ་ཡིས། ཞེས་གསུངས་པའི་རྐང་པ་གཉིས་ཀྱི་དོན། རྣམ་པའི་མཆོག་རྣམས་ཞེས་པ་ནས། རྡོ་རྗེ་དང་ནི་འདྲ་བར་འགྱུར། །ཞེས་པའི་བར་གྱི་འགྲེལ་པར་གསུངས་སོ། །དེའི་དོན་ནི། རྒྱས་བཏབ་པ་ནི་རང་གི་བསྒོ་བ་ལས་མི་འདའ་
བར་བྱེད་པ་ཡིན་ལ། དེའི་བྱེད་ཚུལ་ནི་རང་གི་ལུས་རྡོ་རྗེ་འཆང་དུ་སྒོམ་པ་དང༌། ལྕེ་རྡོ་རྗེར་བསྐྱེད་ནས་ཨོཾ་ཨཱཿཧཱུཾ་ཆེ་གེ་མོ་མ་མ་བ་ཤཾ་ཀུ་རུ་ཨཱཿ། ཞེས་པའི་སྔགས་འདོན་པ་དང་སྔགས་དེའི་དོན་བསྒྲུབ་བྱ་འདི་ཞེས་བྱ་བ་ཁྱོད་ཇི་ལྟར་འདོད་པར་བདག་གི་དབང་དུ་གྱུར་པར་མཛོད་ཅིག། ཅེས་པ་ཡིད་ལ་སེམས་པ་
གསུམ་གྱི་སྒོ་ནས་རྒྱས་བཏབ་ན་རྡོ་རྗེ་གསུམ་དུ་འགྱུར་བའོ། །༽རྒྱས་བཏབ་པ་འདི་ལྟ་བུ་ཡི་སྦྱོར་བ་ཡིས་ནི་སྒྲུབ་པ་པོ་དེ་ནི་གནས་ཏེ་རྡོ་རྗེ་སེམས་དཔའི་གོ་འཕང་ངོ༌། །དེའི་ལས་ནི་དེ་ཉམས་སུ་ལེན་པའི་བྱ་བ་དེ་བཀུག་པ་དེ་ལ་བརྟེན་ནས་བྱེད་པར་འགྱུར་བས་ན་
ལས་བྱེད་པར་འགྱུར་ཞེས་བྱའོ།། ༈ རྣམ་པའི་མཆོག་རྣམས་ཞེས་བྱ་བ་ལ་སོགས་པས་ནི་བཤད་མ་ཐག་པའི་རྒྱས་འདེབས་པའི་དོན་ཉིད་རྣམ་པར་འགྲེལ་ཏེ། རྡོ་རྗེའི་སྐུ་ནི་རང་གི་ལུས་སོ། །དེ་བསྒོམ་པ་ནི་ཇི་སྐད་དུ་གསུངས་པའི་མཚན་ཉིད་དང་ལྡན་
པར་རྡོ་རྗེ་འཆང་དུ། བསྒོམ་པའོ་ནི། དེ་ལྟར་བྱས་པས་རང་གི་ལུས་རྣམ་པར་སྣང་མཛད་དུ་བྱ་བསྟེ་བྱེད་དོ་འོ། །ལྕེ་ཉིད་རྡོ་རྗེར་བསྐྱེད་པ་ཡིན་པས་ན་རྡོ་རྗེའི་ལྕེའོ། །དེའི་སྦྱོར་བ་ནི་སྔགས་འདོན་པའོ། །དེས་ནི་གསུང་སྟེ་འོད་དཔག་ཏུ་མེད་པ་དེ་དང་འདྲ་བར་འགྱུར་
རོ་ཞེས་པ་སྟེ་འོད་དཔག་ཏུ་མེད་པ་ཉིད་དུ་བྱེད་པའོ། །རང་གི་ལྷའི་ང་རྒྱལ་དང་ལྡན་པས་ལག་པར་གནས་པའི་བསྒྲུབ་པར་བྱ་བ་བཟུང་སྟེ། བཟླ་བར་བྱ་བའི་སྔགས་ཀྱི་དོན་བསམས་ན་རྡོ་རྗེ་འདྲ་བར་འགྱུར་རོ་ཞེས་བྱ་བ་ལ། རྡོ་རྗེ་ནི་མི་བསྐྱོད་པ་སྟེ་དེ་དང་འདྲ་

བར་འགྱུར་རོ་ཞེས་བྱ་བ་སྟེ། སྔགས་དོན་སེམས་པ་འདིས་ནི་མི་བསྐྱོད་པ་ཉིད་དུ་བྱེད་པའོ། །དེ་ཡང་སྐུ་གསུང་ཐུགས་ཀྱི་སྒོ་ནས་བསྒྲུབ་བྱ་ལ་རྒྱས་འདེབས་པའི་རྣམ་པ་འདི་དག་གིས་གསང་བ་གསུམ་སྟེ་སྐུ་དང་གསུང་དང་ཐུགས་དེ་དང་མཉམ་
པར་འགྲོ་ཞིང་སྐུ་ལ་སོགས་པའི་ངོ་བོར་གྱུར་པས་ན་གསང་གསུམ་དམ་ཚིག་ནི་རྣམ་པར་སྣང་མཛད་ལ་སོགས་པའོ། །དེ་རྣམས་ཀྱི་མཆོད་པའི་མཆོག་ནི་མཆོད་པ་སྟེ། སྒྲུབ་གྲོགས་ཕྱག་རྒྱའི་འདོད་ཡོན་ལྔའི་རང་གི་ངོ་བོ་ཉིད་གནས་ལུགས་ཇི་ལྟ་བ་བཞིན་དུ་
ཡོངས་སུ་ཤེས་པའི་སྒོ་ནས་དེ་དག་དང་སྙོམས་པར་འཇུག་པའི་མཚན་ཉིད་ཀྱི་མཆོད་པས་མཆོད་ནས་རབ་ཏུ་བསྒྲུབ་པར་བྱ་ཞིང་བཤད་མ་ཐག་པའི་དགུག་པའི་སྦྱོར་བ་འདི་རྫོགས་པར་བྱའོ།། ༈ གང་བཤད་མ་ཐག་པའི་ཆོ་ག་དེ་ནི་སངས་
རྒྱས་ཐམས་ཅད་ཀྱི་ཏེ། དེ་བཞིན་གཤེགས་པ་ཐམས་ཅད་དང་འབྲེལ་བའི་གསང་བ་སྟེ་སྦ་བར་བྱ་བ་དང༌། སྙིང་པོ་སྟེ་མཆོག་ཏུ་གྱུར་པ་རྣམས་གང་གིས་བསགས་ཤིང་བསྡུས་པར་གྱུར་པའི་ཆོ་ག་དེ་ནི་གསང་བའི་སྙིང་པོ་བསྡུས་པ་ཡིན་ཞེས་བྱའོ། །
གསང་བ་ཆེན་པོ་ནི་ལྷ་ལ་སོགས་པ་དགུག་པའོ། །དམ་ཚིག་ནི་འདའ་བར་བྱ་བ་མ་ཡིན་པར་གྱུར་པ་གང་ཡིན་པ་དེ་ནི་གསང་བ་ཆེན་པོའི་དམ་ཚིག་སྟེ་རྡོ་རྗེ་འཆང་ཆེན་པོའོ། །དེ་སྐད་ཅེས་གསུངས་སོ་ཞེས་བྱ་བ་ནི་སྡུད་པ་པོའི་ཚིག་གོ། ༈ ལས་ཀྱི་
རིགས་སོ་སོའི་དབྱེ་བས་ཤ་གང་ལ་ཉེ་བར་ལོངས་སྤྱོད་པ་བསྟན་པར་བྱ་བའི་ཕྱིར། ཤ་ཆེན་ཞེས་བྱ་བ་ལ་སོགས་པ་གསུངས་ཏེ། ཆེ་བ་ནི་མི་སྟེ་དེ་རྣམས་ཀྱི་ཤ་ནི་ཤི་བའི་རོ་ལས་བྱུང་བས་ན་དམ་ཚིག་མཆོག་སྟེ་དེས་འབྱུང་པོ་ལ་གཏོར་མ་བྱིན་ལ། 

རྡོ་རྗེ་གསུམ་མཆོག་ཅེས་བྱ་བ་རང་གི་ལུས་བསྒྲུབ་པར་བྱས་ན། ནམ་མཁའ་ལ་གནས་པ་འཐོབ་པར་འགྱུར་རོ། །དེ་ཡང་བཟའ་བའི་ཕྱིར་དུ་བསད་པའི་ཁ་ན་མ་ཐོ་བ་མེད་པར་རྙེད་པའི་མིའི་ཤས། བགེགས་རྣམས་ཉེ་བར་ཞི་བར་བྱ་བའི་ཕྱིར་འབྱུང་པོ་ཐམས་ཅད་
ལ་གཏོར་མ་བྱིན་ལ། ནམ་མཁའ་ལ་སྤྱོད་པ་ཉིད་བསྒྲུབ་པར་བྱའོ། །ཞེས་པའི་དོན་ནོ། །དམ་ཚིག་མཆོག་གིས་ཞེས་བྱ་བ་ནི་ཤ་ཆེན་ལ་སོགས་པ་བཤང་གཅི་དང་ལྡན་པ་ནི་དམ་ཚིག་མཆོག་སྟེ། ཤ་དེས་རིག་པ་འཛིན་པ་ཉིད་བསྒྲུབ་པར་འདོད་༼
གཏོར་མ་ནི་མཚོན་པ་ཙམ་སྟེ་ལེའུ་དྲུག་པར་བཤད་པ་ལྟར་རང་ཟ་བ་དང༌། ལྷ་ལ་དབུལ་བ་ཡང་ཤ་དེས་བྱ་སྟེ། གཞན་རྣམས་ལ་ཡང་དེ་ལྟར་སྦྱར་རོ། །༽ན་གཏོར་མ་སྦྱིན་པར་བྱའོ། །གླང་པོ་ཉིད་ཀྱི་ལུས་རང་ཤི་བ་དེའི་ཤ་ལས་མངོན་པར་ཤེས་པ་ལྔ་འདོད་པས་གཏོར་མ་
སྦྱིན་པར་བྱའོ། །དེ་བཞིན་དུ་རྟའི་ཤས་ནི་མི་སྣང་བ་ཡི་དངོས་གྲུབ་བསྒྲུབ་པར་བྱའོ། །ལས་ཀྱི་དབྱེ་བས་གསུངས་པའི་ཤ་སོ་སོ་བ་རྣམས་མ་རྙེད་པ་ལ་ཆོ་གར་བྱ་བ་སྟེ་བྱེད་ལུགས་བསྟན་པར་བྱ་བའི་ཕྱིར། ཁྱི་ཤ་དག་གི་ཞེས་བྱ་བ་ལ་སོགས་པ་གསུངས་
ཏེ། ཤ་གཞན་མ་རྙེད་ན་ཁྱིའི་ཤས་ནི་སྔར་བསྟན་པའི་དངོས་གྲུབ་རྣམས་ཐམས་ཅད་རབ་ཏུ་བསྒྲུབ་པར་བྱའོ་ཞེས་ཤེས་པར་བྱའོ། །དེ་བཞིན་དུ་ཁ་ན་མ་ཐོ་བ་མེད་པའི་བ་ལང་གི་ཤ་ལ་ཉེ་བར་ལོངས་སྤྱོད་པས་རྡོ་རྗེ་སྟེ་དབང་དུ་བྱ་བ་བསྒྲུབ་པར་དཀའ་བ་རྒྱལ་པོ་
ལ་སོགས་པ་དགུག་པ་བསྒྲུབ་པར་བྱའོ། །ཁ་ན་མ་ཐོ་བ་མེད་པའི་ཤ་མེད་ན་ཆོ་གར་བྱ་བ་བསྟན་པར་བྱ་བའི་ཕྱིར། ཤ་རྣམས་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། དེ་ལྟར་བཤད་པའི་ཤ་རྣམས་མ་རྙེད་ན་ཟས་གཞན་ལ་ཤ་དེ་རྣམས་སུ་

བསྒོམས་པས་ཤ་རྣམས་བསྐྱེད་པར་བྱའོ། །ཡང་ན་བག་ཕྱེ་ལ་སོགས་པ་ལས་མིའི་གཟུགས་ལ་སོགས་པ་ལྔ་བྱས་ལ། བྱས་པ་དེའི་ངོ་བོ་ཉིད་ལས་ཏེ་མ་བསད་པར་སྲོག་དང་བྲལ་བར་བསམས་ནས་དེའི་ཡན་ལག་གིས་ཏེ་ཐབས་
ཀྱིས་བསྒྲུབ་པར་བྱའོ། །རྡོ་རྗེ་སྦྱོར་བ་སྟེ། གཞན་གྱིས་མི་ཤིགས་པའི་ཁ་ཟས་ཀྱི་ཆོ་ག་བཤད་མ་ཐག་པ་འདི་བྱས་ན། སྒྲུབ་པ་པོ་ལ་སངས་རྒྱས་ཐམས་ཅད་བྱིན་གྱིས་རློབ་པར་མཛད་ཅིང་མངོན་པར་འདོད་པའི་དོན་གྱི་དངོས་གྲུབ་འཐོབ་པར་འགྱུར་རོ། ། 
༈ རིགས་ལྔའི་ལྷ་རྣམས་ཀྱི་བདག་ཉིད་ཀྱི་ལུས་རྒྱས་པར་བྱ་བའི་ཕྱིར་ཚིམ་པར་བྱ་བའི་ཆོ་ག་བསྟན་པར་བྱ་བའི་ཕྱིར། རྣམ་པའི་ཀུན་མཆོག་ཅེས་བྱ་བ་ལ་སོགས་པ་གསུངས་ཏེ། མཚན་དཔེའི་རྣམ་པའི་མཆོག་རྣམས་ཀུན་དང་ལྡན་པའི་སྐུ་གསུང་ཐུགས་ཀྱི་རྡོ་རྗེ་
ཅན་ཏེ་རྡོ་རྗེ་འཆང་ཆེན་པོར་བདག་ཉིད་བསམས་ལ། དེའི་འོག་ཏུ་དམ་ཚིག་སེམས་དཔའ་དེའི་སྙིང་ཁའི་པདྨ་ལ་གནས་པའི་ཟླ་བའི་དཀྱིལ་འཁོར་ལ་ཡེ་ཤེས་དམ་ཚིག་སྟེ་ཡེ་ཤེས་སེམས་དཔའ་བསྒོམས་ནས། དེའི་ཡང་ཐུགས་ཀར་ཏིང་ངེ་འཛིན་སེམས་༼
འཕགས་པ་ཡབ་སྲས་ཀྱི་གཞུང་གཞན་རྣམས་ལས། ཞལ་ཕྱག་གི་རྣམ་པ་ཅན་གྱི་ཡེ་ཤེས་སེམས་དཔའ་སྒོམ་པ་གསལ་བར་མ་བྱུང་བ་ལ། རྡོ་རྗེ་སེམས་དཔའི་སྒྲུབ་ཐབས་ལས། ཡེ་ཤེས་སེམས་དཔའ་དམར་པོ་ཕྱག་གཉིས་པ་ཁ་སྦྱོར་གྱི་སྦྱོར་བས་ལུས་ཐམས་ཅད་ཚིམ་པར་བྱེད་པ་སྒོམ་པར་
གསུངས་ཤིང༌། ཐུགས་རྗེ་ཞབས་ཀྱིས་ཀྱང་ཡུམ་དང་བཅས་པ་དེ་བཞིན་དུ་བཤད་དོ། །ཏིང་ངེ་འཛིན་སེམས་དཔའ་ནི་ཧཱུཾ་ཡིག་ནག་པོར་བཤད་དེ། འདི་རྡོ་རྗེ་འཆང་གི་དབང་དུ་བྱས་པའོ། །༽དཔའ་བསམ་ཞིང་དབུ་བརྒྱན་ཏེ། སྤྱི་གཙུག་གི་གནས་སུ་རྡོ་རྗེ་འཛིན་པ་ཞེས་བྱ་བ་རྡོ་རྗེ་

འཆང་ཆེན་པོ་འདི་དཀར་པོ་ཕྱག་གཉིས་པར་ཐུགས་རྗེ་ཞབས་ཀྱིས་བཤད་དེ་རྡོར་དྲིལ་འཛིན་པས་ཡུམ་ལ་འཁྱུད་པའོ། །སྦྱོར་མཚམས་ནས་ཟླ་བའི་འོད་ཟེར་གྱི་ཚོགས་དང་འདྲ་བའི་བདུད་རྩི་འཛག་པས། སངས་རྒྱས་ཐམས་ཅད་དེ་ཀྱི་དམ་ཚིག་དང་ཡེ་ཤེས་དང་ཏིང་ངེ་འཛིན་གྱི་
སེམས་དཔའ་ཞེས་བྱ་བར་གྲགས་པ་གསུམ་ཚིམ་ཞིང༌། མཉེས་པར་འགྱུར་བར་བསམ་པར་བྱ་སྟེ་བཤད་མ་ཐག་པ་འདི་ནི་དམ་ཚིག་ཐམས་ཅད་ཀྱི་མཆོག་ཡིན་ཞིང་ཁྱད་པར་དུ་གྱུར་པ་ཡིན་པས་དམ་ཚིག་མཆོག་གོ། དེ་ལྟ་བུའི་མཆོག་ཏུ་འགྱུར་བའི་དངོས་
གྲུབ་ཐམས་ཅད་བྱེད་པའི་མཆོག་གི་བསམ་གཏན་རབ་ཏུ་བྱ་བ་སྟེ་བསྒོམ་པར་བྱ་བའོ། །དམ་ཚིག་མཆོག་གིས་ནི་སྒྲུབ་པ་པོས་སོ། །དམ་ཚིག་ཐམས་ཅད་ནི་སྒྲུབ་པ་པོ་དེ་རྣམས་ཀྱི་ཡེ་ཤེས་རྡོ་རྗེ་ནི་རྡོ་རྗེ་འཆང་ཡབ་ཡུམ་གྱི་བྱང་ཆུབ་ཀྱི་སེམས་འབབ་པ་སྟེ་ཏེ་
དེས་ཚིམ་པར་འགྱུར་བའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ།། ༈ རིགས་ཀྱི་དབྱེ་བས་ལྕེའི་སྐྱེད་ཆོག་སོ་སོར་བསྟན་པར་བྱ་བའི་ཕྱིར། ལྕེ་ཡི་དམ་ཚིག་རྡོ་རྗེ་མཆོག་ཅེས་བྱ་བ་ལ་སོགས་པ་གསུངས་ཏེ། དམ་ཚིག་རྡོ་རྗེ་ནི་རིགས་ལྔའི་
རྣལ་འབྱོར་པ་རྣམས་སོ། །དེ་རྣམས་ཀྱི་མཆོག་ནི་མི་བསྐྱོད་པའི་རིགས་ཏེ་མི་བསྐྱོད་པའི་སྐུ་དེར་གནས་ནས་ལྕེ་ལ་ཧཱུཾ་ཡིག་རྡོ་རྗེ་ཅན་ཏེ་རྡོ་རྗེ་ཅན་གྱི་ཧཱུཾ་སྟེ། ཧཱུཾ་ཡོངས་སུ་གྱུར་པ་ལས་ལྕེ་རྡོ་རྗེར་བསྒོམས་ཏེ། ཟས་ལ་སོགས་པ་བཟའ་བཏུང་གང་ཅི་ཡང་
རུང་བ་ལ་སྤྱོད་པ་དེ་དག་བདུད་རྩི་ལྔ་ཡི་སྦྱོར་བས་ཏེ་བདུད་རྩི་ལྔར་བསྐྱེད་པར་བྱས་ནས་ཉེ་བར་སྤྱོད་ཅིང་ཟོས་ན་རྡོ་རྗེ་གསུམ་སྟེ། སྐུ་དང་གསུང་དང་ཐུགས་ཤིན་ཏུ་སྦྱངས་པ་འཐོབ་པར་འགྱུར་རོ་ཏེ་བཤད་མ་ཐག་པའི་ཟས་སུ་བྱ་བའི་མཚན་

ཉིད་འདི་ནི་རྡོ་རྗེའི་ཚུལ་མཆོག་སྟེ། རྡོ་རྗེའི་རིགས་ཀྱི་བྱེད་ཚུལ་ཡིན་ཏེ། དེ་བཞིན་དུ་ཡི་གེ་ཨཱཿདང་ཡི་གེ་ཨོཾ་གྱི་དམ་ཚིག་དག་གིས་ཀྱང་བྱ་སྟེ། འོད་དཔག་ཏུ་མེད་པའི་རྣལ་འབྱོར་པས་ལྕེ་ལ་ཨཱཿཡོངས་སུ་གྱུར་པའི་མཚན་ཉིད་
ཅན་པདྨ་བསམ་པར་བྱ་ལ། རྣམ་པར་སྣང་མཛད་ཀྱི་རྣལ་འབྱོར་པས་ནི་ཡི་གེ་ཨོཾ་ཡོངས་སུ་གྱུར་པ་ལས་ལྕེ་འཁོར་ལོར་བསམ་པར་བྱའོ་ཞེས་བྱ་བའི་བར་དུའོ།། ༈ འདི་ལྟ་བུ་ཡི་ཟས་སུ་བྱས་པའི་སྦྱོར་བས་ནི་སྐུ་ལ་སོགས་པ་ལས་
སུ་རུང་བ་ཐོབ་ནས། རྡོ་རྗེ་འཆང་ཆེན་པོ་དང་འདྲ་བར་འགྱུར་བའོ། །༼དེ་གསུམ་གྱིས་ནི་རིན་འབྱུང་དང་དོན་གྲུབ་ཀྱི་རྣལ་འབྱོར་པས་ལྕེ་སྭཱ་དང་ཧཱ་ལས་རིན་པོ་ཆེ་དང་རལ་གྲིར་བསྐྱེད་པ་དང༌། བཟའ་བཏུང་བདུད་རྩི་ལྔར་བསྐྱེད་ནས་ལོངས་སྤྱོད་པ་ཡང་ཤེས་པར་བྱ་ལ། རིགས་ལྔའི་རྣལ་འབྱོར་པས་ནི་
དེ་ལྔའི་རིགས་ཀྱི་ལྷའི་རྣལ་འབྱོར་པ་ཡང་སྟོན་པར་གཟུང་ངོ༌། །སྔ་མ་ཁ་ཅིག་འདི་བསྙེན་པའི་དུས་ཡིན་གྱི་ལས་སྒྲུབ་པའི་དུས་མིན། ཞེས་ཟེར་བ་ལྟར་མི་བྱ་བར་བསྙེན་སྒྲུབ་གཉིས་ཀ་ལ་ཤེས་པར་བྱའོ། །༽རྡོ་རྗེ་དམ་ཚིག་ནི་བདུད་རྩིར་བྱེད་པའི་མཚན་ཉིད་ཅན་གྱི་བསམ་གཏན་
གྱི་ཁྱད་པར་རོ། །བདུད་རྩི་ཕྲེང་བ་ནི་བདུད་རྩིའི་ཚོགས་ཏེ་རྡོ་རྗེའི་དམ་ཚིག་གིས་བདུད་རྩིའི་ཕྲེང་བ་གང་དུ་བསྐྱེད་པའི་ཏིང་ངེ་འཛིན་དེ་ལ་ནི་དེ་སྐད་ཅེས་བྱ་སྟེ། སྒྲ་ཇི་བཞིན་པའོ།། ༈ བསྐྱེད་པའི་རིམ་པའི་རྣལ་འབྱོར་པའི་བྱ་བའི་སྒོ་ནས་འཇིག་རྟེན་
པའི་དངོས་གྲུབ་བསྟན་ནས། ད་ནི་རྫོགས་པའི་རིམ་པ་ཟུང་འཇུག་ལ་གནས་པ་རྣམས་ཀྱི་ཕྱག་རྒྱ་ཆེན་པོ་མཆོག་གི་འི་དངོས་གྲུབ་སྒྲུབ་པའི་ཐབས་བསྟན་པར་བྱ་བའི་ཕྱིར། རྡོ་རྗེ་དམ་ཚིག་ཅེས་བྱ་བ་ལ་སོགས་པ་གསུངས་ཏེ། རྡོ་རྗེ་གསུམ་ནི་

སྐུ་དང་གསུང་དང་ཐུགས་ཏེ། སྣང་བ་གསུམ་མོ། །དམ་ཚིག་གི་དོན་ནི་གསུམ་པོ་དེ་འོད་གསལ་གང་དུ་མཉམ་པར་ཐིམ་པར་གྱུར་པ་དེ་ནི་རྡོ་རྗེ་དམ་ཚིག་གསུམ་སྟེ། དོན་དམ་པའི་བདེན་པ་ཡིན་ལ་དེ་དང་རོ་གཅིག་ཏུ་ཞུགས་པའི་ཡེ་ཤེས་དེ་ཉིད་ནི་གྲུབ་མཆོག་གོ། དེ་ལས་སྐུ་
གསུམ་ནི་ཆོས་དང་ལོངས་སྤྱོད་རྫོགས་པ་དང་སྤྲུལ་པའི་མཚན་ཉིད་ཅན་གྱི་སྐུ་གསུམ་པོ་སྟེ། དེའི་རྡོ་རྗེ་གང་ལ་ཡོད་པ་དེ་ནི་སྐུ་གསུམ་རྡོ་རྗེ་ཅན་ཏེ་འབྲས་བུའི་རྡོ་རྗེ་འཆང་ཆེན་པོའོ། །འགྱུར་བ་ནི་འབྱུང་བའོ།། ༈ དེ་ལྟར་སྤངས་རྟོགས་ཡོངས་སུ་རྫོགས་པའི་ཆོ་
འཕྲུལ་དང་ནུས་མཐུ་བསྟན་པར་བྱ་བའི་ཕྱིར། ཕྱོགས་བཅུའི་ཞེས་བྱ་བ་ལ་སོགས་པ་གསུངས་ཏེ། ཕྱོགས་བཅུ་ན་རྫོགས་པར་གྱུར་པས་གནས་པའི་སེམས་ཅན་ཐམས་ཅད་ཀྱི་ཡིད་བཞིན་གྱི་ནོར་བུའི་རྒྱ་མཚོར་འགྱུར་བས་ན་ནོར་བུ་ཡིད་བཞིན་རྒྱ་མཚོར་
འགྱུར་ཞེས་བྱ་སྟེ་དེ་དང་འདྲ་བར་དགོས་འདོད་ཀུན་འབྱུང་བར་འགྱུར་བའོ། །རྡོ་རྗེའི་བདག་ཉིད་ནི་རྡོ་རྗེའི་སྐུའོ། །༼རྣམ་པར་གནས་པ། སེམས་ཅན་གྲུབ་པ་ཀུན་གྱི་ཞེས་པ་བདེའོ། །༽སྣང་བར་བྱེད་ཅིང་རང་གི་ལུས་ཀྱི་འོད་ཉིད་ཀྱིས་གསལ་བར་བྱེད་པས། སྣང་
བར་བྱེད་པ་སྟེ་དེས་ཁྱབ་པར་བཤད་པའོ། །འཁོར་ལོའི་དམ་ཚིག་ཅེས་བྱ་བ་ལ་སོགས་པ་ལ། འཁོར་ལོའི་དམ་ཚིག་ནི་རྣམ་པར་སྣང་མཛད་དེ་དེ་དང་འབྲེལ་བའི་དངོས་གྲུབ་ནི་འཁོར་ལོའི་དམ་ཚིག་གྲུབ་པའོ། །དེ་ཉིད་མཆོག་སྟེ་དེ་ལ་སངས་རྒྱས་ཀྱི་སྐུ་
དང་འདྲ་བར་འགྱུར་ཞིང་དེ་དང་མཚུངས་པར་འགྱུར་བའོ། །དེ་ལྟར་མི་བསྐྱོད་པ་ལ་སོགས་པ་དང་རབ་ཏུ་འབྲེལ་བའི་དངོས་གྲུབ་ཀྱི་རྒྱུ་ནི་དེའི་ཉེ་བར་མཚོན་པ་ལས་ཤེས་པར་བྱའོ། །གངྒཱའི་བྱེ་སྙེད་ཅེས་བྱ་བ་ལ་སོགས་པ་ལ། བཤད་མ་ཐག་པའི་དངོས་པོ་

སྟེ་རིགས་ལྔ་དང་འབྲེལ་བའི་དངོས་གྲུབ་ཐམས་ཅད་ཀྱིས་གྲུབ་པས་ན་གངྒཱའི་ཀླུང་གི་བྱེ་མ་སྙེད་ཀྱི་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དུ་རྣམ་པར་སྤྱོད་པར་འགྱུར་རོ། །དམ་ཚིག་དམ་པ་ཞེས་བྱ་བ་ལ་སོགས་པ་ལ། དམ་
ཚིག་ཐམས་ཅད་ནི་མཁའ་འགྲོ་དང་མཁའ་འགྲོ་མའི་དམ་ཚིག་ཐམས་ཅད་དེ་དེ་རྣམས་ཀྱི་དམ་པའོ། །དེ་རྣམས་ཀྱི་རིག་པ་ནི་དེ་སྒྲུབ་པའི་སྔགས་ཡིན་ལ། དེ་འཛིན་པར་བྱེད་པས་ན་རིག་པ་འཛིན་པ་སྟེ་དེ་རྣམས་ཀྱི་ཡང་གཙོ་བོར་འགྱུར་བའོ། །རྡོ་རྗེ་སྐུ་ནི་ཞེས་
བྱ་བ་ལ་སོགས་པ་ལ། རྡོ་རྗེ་སྐུ་ནི་རབ་བསྒོམས་པས། །ཞེས་བྱ་བ་ནི་ཕྱག་རྒྱ་ཆེན་པོ་རབ་ཏུ་བསྒོམས་པས་སོ། །ཐམས་ཅད་དམ་ཚིག་མཆོག་ཏུ་འགྲུབ་ཅེས་བྱ་བ་ནི། བཤད་མ་ཐག་པའི་མཁའ་འགྲོ་ལ་སོགས་པའི་དམ་ཚིག་མཆོག་འགྲུབ་པར་
འགྱུར་བའོ། །མི་སྣང་གྱུར་པ་ཐམས་ཅད་ལ། །ཞེས་བྱ་བ་ནི་ངག་གི་བྱ་བ་དང་ལུས་ཀྱི་ཡན་ལག་མི་སྣང་བར་གྱུར་པ་ལ་གནས་ནས་པའོ། །སྟོང་ཁམས་དག་ནི་སྣང་བར་བྱེད་ཅེས་བྱ་བ་ནི་སྟོང་གསུམ་གྱི་འཇིག་རྟེན་གྱི་ཁམས་སྣང་བ་གཅིག་གིས་
སྣང་བར་བྱེད་པས་ཀྱང༌། སངས་རྒྱས་ཀུན་ལས་དངོས་གྲུབ་ཐམས་ཅད་དང་འབྲེལ་བའི་ཕུན་སུམ་ཚོགས་པ་རྣམས་འཕྲོག་ཅིང་ལེན་པར་བྱེད་པ་དང༌། ལྷ་ཡི་མཆོག་སྟེ་བརྒྱ་བྱིན་ལ་སོགས་པ་དེ་རྣམས་ཀྱི་བུ་མོ་བཀུག་ནས་ཉེ་བར་ལོངས་སྤྱོད་
པ་རྗེས་སུ་མྱོང་བར་འགྱུར་བའོ། །གངྒཱའི་ཞེས་བྱ་བ་ལ་སོགས་པ་ལ། གངྒཱའི་བྱེ་མའི་ཚད་སྙེད་ཀྱི་རྒྱལ་བ་རྣམས་རྡོ་རྗེ་གསུམ་སྟེ་རྡོ་རྗེ་འཆང་ཆེན་པོ་དེའི་གནས་ནི་འཇིག་རྟེན་གྱི་ཁམས་མཐའ་ཡས་མུ་མེད་པ་སྟེ། དེ་ན་བཞུགས་པ་རྣམས་

རང་གི་ལག་པའི་མཐིལ་དུ་བཞག་པའི་སྐྱུ་རུ་ར་བཞིན་དུ་རྡོ་རྗེའི་མིག་གིས་ཏེ་ལྷའི་མིག་ཤིན་ཏུ་ཕྲ་ཞིང་རྣམ་པར་དག་པས་མཐོང་བར་འགྱུར་བའོ། །གངྒཱའི་ཀླུང་གི་བྱེ་མ་སྙེད་ཀྱི་ཞིང་རྣམས་ན། གང་སྒྲར་གྲགས་པ་སེམས་ཀྱིས་ཟིན་པའི་འབྱུང་བ་ལས་བྱུང་བ་ངག་
སྨྲ་བ་ལྟ་བུ་དང་སེམས་ཀྱིས་མ་ཟིན་པ་ལས་བྱུང་བ་ཆུའི་སྒྲ་སོགས་དང་། ཟིན་མ་ཟིན་གཉི་གའི་འབྱུང་བ་ཆེན་པོ་ལས་བྱུང་བ་ལག་པས་རྔ་ལ་བརྡབས་པའི་སྒྲ་ལྟ་བུ་ཇི་སྙེད་པ་དེ་ཐམས་ཅད་རྣ་བའི་དྲུང་ན་འཁོད་པ་བཞིན་མངོན་ཤེས་ཏེ་རྫུ་འཕྲུལ་གྱིས་ཐོས་པར་འགྱུར་༼
འོ་ན་སློབ་དཔོན་འདིས་མཛད་ཟེར་བའི་དབུ་མ་ཕུང་པོ་ལྔ་པར། ཟིན་མ་ཟིན་གཉིས་ཀ་ལས་བྱུང་བའི་སྒྲ་མེད་པར་བཤད་པ་ཇི་ལྟར་ཡིན་ཞེ་ན། སློབ་དཔོན་འདི་ལ་ཁ་གཡར་བྱས་པའི་གཞུང་མང་དུ་སྣང་བ་བཞིན། འདི་ཡང་དེ་རྣམས་དང་འདྲ་བ་ཡིན་པས་སྐྱོན་མེད་དོ། །རོ། །འཇིག་རྟེན་གྱི་ཁམས་ག
ངྒཱའི་ཀླུང་གི་བྱེ་མ་དང་མཉམ་པའི་སེམས་ཅན་༽པ་ཚབ་ཀྱིས། གང་དག་སྒྲར་ནི་བསྒྲགས་པ་རྣམས། །མངོན་ཤེས་ཁྱུ་མཆོག་གིས་ཐོས་འཆད། །རྣ་བར་འཁོད་བཞིན་ཐོས་པར་འགྱུར། །ཞེས་དང༌། དེ་ཐམས་ཅད་མངོན་ཤེས་ཁྱུ་མཆོག་གིས་ཏེ། མངོན་ཤེས་ནི་རྫུ་འཕྲུལ་ཏེ། དེ་ལ་ཁྱུ་མཆོག་གི་
མངའ་བདག་གཙོ་བོས་རྣ་བའི་བུ་གར་སོང་བའི་སྒྲ་བཞིན་དུ་ཐོས་པར་འགྱུར་རོ། །ཞེས་བསྒྱུར་རོ། །༽ཐམས་ཅད་ཀྱི་ལུས་ལ་སོགས་པའི་ངོ་བོ་ཉིད་ཀྱི་ལུས་དང་ངག་དང་ཡིད་ཀྱིས་མཚན་པའི་འཇིག་རྟེན་གྱི་ཁམས་རྣམས་ན་སེམས་ཅན་རྣམས་རོལ་མོ་པའི་གར་མཁན་
དང་འདྲ་བར་སྣ་ཚོགས་པར་བྱུང་བའི་སེམས་ཞེས་བྱ་བ། རང་བཞིན་བརྒྱ་དྲུག་ཅུའི་རྒྱུར་གྱུར་པ་རིག་པར་འགྱུར་རོ། །འཁོར་བ་དག་ན་གནས་པ་ཡི། །ཞེས་བྱ་བ་ནི། དགེ་བ་དང་མི་དགེ་བའི་ལས་ཀྱི་དབང་གིས་འཁོར་བ་ཐོག་མ་མེད་པར་འགྲོ་བ་ལྔར་ཡོངས་

སུ་འཁོར་བ་དེར་འབྱུང་བའི་སྔོན་གྱི་གནས་ཏེ་སྔོན་གྱི་སྐྱེ་བ་གཏན་ཚིགས་ཏེ་ལུས་ཀྱི་ཁྱད་པར་རྣམས་ཞག་གསུམ་ལོན་པ་བཞིན་ཏེ། ཞག་གསུམ་འདས་པ་བཞིན་དུ་དྲན་པར་འགྱུར་རོ། །གངྒཱའི་ཀླུང་གི་བྱེ་མ་སྙེད་ཀྱི་བདག་ཉིད་ཀྱི་ལུས་
ལ་སངས་རྒྱས་སྤྲིན་ལ་སོགས་པས་བརྒྱན་པ་སྟེ། རྣམ་པར་སྣང་མཛད་ལ་སོགས་པའི་རིགས་ལྔའི་ལྷ་རྣམས་ཀྱི་འཁོར་ལོས་བརྒྱན་ནས། བསྐལ་པ་གངྒཱའི་ཀླུང་གི་བྱེ་མ་སྙེད་དང་མཉམ་པར་གནས་ནས། རྡོ་རྗེ་འཕྲུལ་མཆོག་ཅེས་བྱ་བ་ནི་འོད་གསལ་བ་
སྟེ། དེ་གང་ལ་ཡོད་པ་དེ་ནི་རྡོ་རྗེ་རྫུ་འཕྲུལ་མཆོག་ལྡན་ནོ། །འགེངས་པ་ནི་སྤྲུལ་པ་སྤྲོ་བའོ། །དམ་ཚིག་མངོན་པར་མཁྱེན་པ་ནི་རྡོ་རྗེ་འཆང་ཆེན་པོ་སྟེ་དེས་དེ་སྐད་ཅེས་བཀའ་སྩལ་པའོ།། ༈ དེ་ལ་མངོན་པར་ཤེས་པ་ཞེས་བྱ་བ་ལ་སོགས་པ་
ལ། རྡོ་རྗེའི་སྤྱན་ཞེས་བྱ་བ་རྡོ་རྗེ་ནི་རྡོ་རྗེ་འཆང་ཆེན་པོའོ། །དེའི་སྤྱན་ནི་འོད་གསལ་བ་བསྒོམས་པས་དྲི་མ་རྣམ་པར་དག་པར་བྱས་པས་གཟིགས་པ་གང་ཡིན་པ་དེ་ནི་རྡོ་རྗེའི་སྤྱན་ཏེ་དེ་བཞིན་དུ་རྡོ་རྗེའི་སྙན་དང༌། རྡོ་རྗེའི་ཐུགས་དང༌། རྡོ་རྗེའི་གནས་དང༌། རྡོ་རྗེའི་
རྫུ་འཕྲུལ་བཞི་པོ་གཞན་དག་ལ་ཡང་རྡོ་རྗེ་བཞི་ནི་རྡོ་རྗེ་འཆང་དང༌། འོད་གསལ་བསྒོམས་པས་དག་པར་བྱས་པའི་གསན་པའི་སྙན་དང༌། ཐུགས་ཀྱིས་སེམས་ཅན་གྱི་སེམས་ཤེས་པ་དང༌། སྔོན་གྱི་གནས་དྲན་པ་དང༌། ལུས་ཀྱི་བཀོད་པ་དཔག་ཏུ་མེད་པའི་རྫུ་འཕྲུལ་སྟོན་པ་ལ་ཡང་། རྡོ་
རྗེའི་མིག་ལ་བཤད་པ་བཞིན་དུ་སྦྱར་བར་བྱའོ། །འདི་དག་གིས་གཞན་གྱི་དོན་དུ་ཇི་ལྟར་འགྱུར་ཞེ་ན། སངས་རྒྱས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ཀྱི་མངོན་པར་ཤེས་པ་ནི་ལྷའི་མིག་ལ་སོགས་པའོ། །དེས་དོན་འགྲུབ་པ་ནི་གཞན་

གྱི་དོན་ཕུན་སུམ་ཚོགས་པའོ། །སངས་རྒྱས་སྐུ་དང་འདྲ་བར་འགྱུར། །ཞེས་བྱ་བ་ནི། ཇི་ལྟར་སངས་རྒྱས་ཀྱི་སྐུ་དཔག་ཏུ་མེད་པ་དེ་བཞིན་དུ་སེམས་ཅན་གྱི་དོན་བྱ་བ་ཡང་མཐའ་ཡས་པའོ།། ༈ དེ་ལྟར་གཞན་གྱི་དོན་ཕུན་སུམ་ཚོགས་པ་གྲུབ་
ནས་ཇི་ལྟར་གནས་པར་འགྱུར་ཞེ་ན། གངྒཱའི་ཞེས་བྱ་བ་ལ་སོགས་པ་གསུངས་ཏེ། གངྒཱའི་བྱེ་མའི་ཚད་སྙེད་ཀྱི་གྲངས་མེད་པའི་མི་ཕྱེད་པའི་འཁོར་གྱི་གཡོག་རྣམས་མཆོད་པའི་ཚོགས་དང་བཅས་ཤིང་ལྷའི་བཞོན་པ་ལ་ཞོན་པ་རྣམས་ཀྱིས་ཡོངས་སུ་
བསྐོར་ནས་མདུན་དུ་བདར་ཏེ། ཕྱོགས་བཅུའི་འཇིག་རྟེན་གྱི་ཁམས་ཀུན་ཏུ་རྣམ་པར་སྤྱོད་ཅིང་གནས་པར་འགྱུར་རོ། །འབྲས་བུའི་ཕྱོགས་གཅིག་གོ། ། ༈ བཞུགས་པའི་ཚིག་གླེང་གཞི་ལས་སམ་ནས་བརྩམས་ནས་འདི་ཡན་ཆད་དུ་ཅི་
ལྟར་རིགས་པར་ཏེ་སྐབས་སུ་གང་བབ་པར་མཆོག་རྫོགས་རིམ་གྱི་སྒྲུབ་པ་༼འབྲས་བུའི་ཕྱོགས་གཅིག་གོ། ཞེས་ཡར་ལ་བཅད་པ་ལེགས་ཏེ། སྔར་བཤད་པའི་ཡོན་ཏན་དེ་རྣམས་མཆོག་གྲུབ་པའི་སྐབས་ཀྱི་ཡོན་ཏན་གྱི་ཕྱོགས་གཅིག་ཙམ་བརྗོད་པའོ་ཞེས་པའི་དོན་ཡིན་པའི་ཕྱིར་རོ། །
༽དང་ཐ་མལ་པ་བསྐྱེད་རིམ་པའི་སྒྲུབ་པ་ཉེ་བར་བསྟན་ནས། ད་ནི་བསྐྱེད་པའི་རིམ་པའི་སྒྲུབ་པའི་ཡན་ལག་བསྙེན་སྒྲུབ་བཞི་སླར་ཡང་གསལ་བར་བྱ་བའི་ཕྱིར། བསྙེན་པའི་དམ་ཚིག་ཅེས་བྱ་བ་ལ་སོགས་པ་གསུངས་ཏེ། བསྙེན་པར་བྱ་ཞིང་
དམིགས་པར་བྱ་བ་ཡིན་པས་ན་བསྙེན་པ་སྟེ། ཡེ་ཤེས་ཀྱི་སའི་ཆ་དེ་བཞིན་ཉིད་སྒོམ་པ་ཡིན་ལ་དེ་ཉིད་ནི་འདའ་བར་མི་བྱ་བས་དམ་ཚིག་གོ། དེ་བཞིན་ཉིད་སྒོམ་པ་དེ་༼བསྙེན་པའི་སྐད་དོད་སེ་བ་ལ་སེ་བྱ་སྟེ་བསྙེན་པར་བྱ། ཨ་ལཾ་བྱ་སྟེ་དམིགས་པར་བྱ་བའོ། །

ནས་རྡོ་རྗེའི་སའི་ཆ་དང་ལ་སོགས་པས་་ལས་གཞལ་ཡས་ཁང་བསྐྱེད་པ་ནས་ལྷག་མོས་འོད་གསལ་དུ་བསྡུས་པའི་བར་རྣམས་ཡང་དག་པར་སྦྱར་ཞིང་སྟེ་བསྐྱེད་པ་ནི་བསྙེན་པའི་དམ་ཚིག་སྦྱོར་བ་སྟེ། ཡན་ལག་དང་པོའོ། །སྟོང་པ་
ཉིད་དམིགས་ནས་སྟོང་པའི་ངང་ལས་ཧཱུཾ་ལས་ཉི་མ་ལ་སོགས་པ་དམིགས་པ་ནི་ཉེ་བར་༼སྟོང་པ་ཉིད་ལ་དམིགས་པ་ཉེར་སྒྲུབ་ལ་ཕྱིར་གཅོད་པ་འདི་དང༌། ཆག་འགྱུར་དུ་འབྱུང་བ་ནི་མི་ལེགས་པས། པ་ཚབ་ཀྱིས་ཡན་ལག་དང་པོ་སྟོང་པ་ཉིད་ལ་དམིགས་པའོ། །ཞེས་པ་ལྟར་བྱའོ། །རྒྱུད་ཕྱི་མའི་
འགྲེལ་པར་ཡང་ལྷག་མོས་འོད་གསལ་དུ་སྡུད་པ་བསྙེན་པ་ལ་སྦྱར་རོ། །༼སྒྲུབ་པ་སྟེ། ཉེར་སྒྲུབ་དེ་ཉིད་ཀྱི་ལུས་ལ་ཨོཾ་ལ་སོགས་པའི་སྔགས་རྣམ་པར་དགོད་པའི་མཐར་ཐུག་པར་འབྱུང་བ་ནི་ཉེ་བར་སྒྲུབ་པ་འབྱུང་བ་སྟེ། ཡན་ལག་གཉིས་པའོ། །སྒྲུབ་པའི་
དོན་གྱི་དམ་ཚིག་དང་ཞེས་བྱ་བ་ནི། རང་གི་སྒོ་གསུམ་སངས་རྒྱས་ཀྱི་སྐུ་གསུང་ཐུགས་སུ་སྒྲུབ་པ་ཉེ་བར་བཞག་པའི་དོན་དུ་གསོལ་བ་འདེབས་པ་ནི་སྒྲུབ་པའི་དོན་གྱི་ཞེས་པའོ། །དམ་ཚིག་སྟེ་མཉམ་པར་གྱུར་པས་ན་དམ་ཚིག་ཅེས་བྱ་བས་རང་དམ་ཚིག་སེམས་དཔའ་ལ་
ཏིང་ངེ་འཛིན་གྱི་སེམས་དཔའ་དང་ཡེ་ཤེས་སེམས་དཔའ་བཀོད་ནས་སེམས་དཔའ་གསུམ་ངོ་བོ་དབྱེར་མེད་དུ་མཉམ་པར་བྱེད་པ་ནི་སྒྲུབ་པའི་དོན་གྱི་ཆེད་དང་དམ་ཚིག་སྟེ། ཡན་ལག་གསུམ་པའོ། །ལྷག་མ་དཀྱིལ་འཁོར་གྱི་རྒྱལ་པོ་མཆོག་དང༌། ལས་ཀྱི་རྒྱལ་
པོ་མཆོག་གི་མཐར་ཐུག་པ་ནི་གཞན་གྱི་དོན་ཆེན་པོ་སྒྲུབ་པས་ན་སྒྲུབ་པ་ཆེན་པོ་སྟེ་དེ་ནི་ཡན་ལག་བཞི་པའོ། །དེ་ལྟར་ཡན་ལག་བཞི་པོ་ཤེས་པར་བྱས་ལ། རྡོ་རྗེའི་བྱེ་བྲག་སྟེ། རིགས་ལྔའི་རིགས་ཀྱི་བྲེ་བྲག་གིས་ཏེ་དབྱེ་བས་དེ་ནས་ཞེས་པ་བསྙེན་

སྒྲུབ་ཡན་ལག་བཞི་སྒོམ་པ་སྔོན་དུ་བཏང་བ་དེའི་འོག་ཏུ་ལས་རྣམས་ཞེས་བྱ་བ་འོག་ནས་འཆད་པ་དང༌། སྔར་བཤད་པ་རྣམས་བསྒྲུབ་པར་བྱའོ་ཞེས་བྱ་བ་སྟེ་མདོར་བསྟན་པའོ།། ༈ བསྙེན་པའི་ཏིང་ངེ་འཛིན་ཞེས་བྱ་བ་ལ་སོགས་པས་ནི་མདོར་བསྟན་
པའི་བསྙེན་སྒྲུབ་ཀྱི་ཡན་ལག་བཞི་རྒྱས་པར་༼ལས་རྣམས་སྟེ་བཤད་པ་དང་འཆད་པ་ཞེས་འབྱུང་ངོ༌། །༸རྗེ་རིན་པོ་ཆེ་འགོས་ཀྱི་བཞེད་པས་རྒྱུད་འདིའི་ལས་ཚོགས་རྣམས་སྒྲུབ་པ་ལ་སྐབས་ལ་གང་བབ་ཀྱི་ལྷ་སོ་སོའི་དང་པོ་སྦྱོར་བ་དང༌། དཀྱིལ་འཁོར་རྒྱལ་མཆོག་སྔོན་དུ་བཏང་ནས། 
ལས་རྒྱལ་མཆོག་གི་དུས་སུ་སྐབས་སུ་གང་བབ་ཀྱི་ལས་སྒྲུབ་པར་བཞེད་པ་ནི། རྡོ་རྗེའི་བྱེ་བྲག་ཤེས་བྱས་ལ། །དེ་ནས་ལས་རྣམས་བསྒྲུབ་པར་བྱ། །ཞེས་གསུངས་པ་རྩ་འགྲེལ་གྱི་དགོངས་པ་ཡིན་ལ། ལས་རྒྱལ་མཆོག་གི་འོག་ཏུ་ལས་ཚོགས་བྱ་བ་ནི། བསྙེན་པའི་དུས་ལ་དགོངས་ཤིང་། མདོ་བསྲེ་ལས་
ཞི་སོགས་ཀྱི་ལས་སྒྲུབ་པ་ཐམས་ཅད་ལས་རྒྱལ་མཆོག་ཏུ་གསུངས་པ་ནི་སྒྲུབ་པའི་དུས་ཀྱི་ལས་རྒྱལ་མཆོག་གོ། ༽སྟོན་པ་ཡིན་ཏེ། སྟོང་པ་ཉིད་ལ་ཞུགས་པའི་བྱང་ཆུབ་ཀྱི་སེམས་ལ་དམིགས་པ་ནི་བསྙེན་པའོ། །དེ་ཉིད་ལ་སེམས་རྩེ་གཅིག་ཏུ་འཇོག་པར་བྱེད་ཅིང་
དེའི་དོན་སེམས་ལ་འཇོག་པས་ན་ཏིང་ངེ་འཛིན་ནོ། །རབ་ཏུ་སྦྱོར་བ་ནི་ཡང་དག་པར་སྦྱོར་བའོ། །དེ་གང་ཞེ་ན། རྡོ་རྗེའི་སའི་ཆ་ལ་སོགས་པ་ནས་དཀྱིལ་འཁོར་གྱི་འཁོར་ལོའི་བར་དུ་ལྷག་པར་མོས་པས་བསྐྱེད་པ་སྟེ། བསྙེན་པའི་ཏིང་ངེ་འཛིན་དང་། རབ་ཏུ་
སྦྱོར་བ་ནི་བསྙེན་པའི་ཏིང་ངེ་འཛིན་རབ་སྦྱོར་བ་སྟེ་དེ་བྱས་ལ། དེ་ཙམ་དུ་མ་ཟད་ཨོཾ་ཤཱུ་ནྱ་ཏཱ་ཞེས་བྱ་བའི་སྔགས་ཀྱི་དོན་རབ་ཏུ་རྣམ་པར་དཔྱད་པ་ལས་བྱུང་བའི་བྱང་ཆུབ་ཀྱི་མཆོག་དེ་ཁོ་ན་ཉིད་ཀྱི་མཚན་ཉིད་ཅན་བསྒོམ་པར་བྱ་བའི་བར་རོ། །དེ་བཞིན་ཉིད་ལས་བྱང་

ཆུབ་པ་དེ་བྱས་ནས།། ༈ ཉི་མ་དང་ཟླ་བ་དང་པདྨ་ལ་སོགས་པའི་རིམ་གྱིས་གོང་ནས་གོང་དུ་བཞག་ལ། དེའི་སྟེང་དུ་ཡི་གེ་གསུམ་རྣམ་པར་བཀོད་དེ་དེ་ཐམས་ཅད་བསྡུས་པ་ལས། ཟླ་བའི་དཀྱིལ་འཁོར་བསམ་ཞིང་དེའི་
སྟེང་དུ་ཡང་ཡི་གེ་གསུམ་པོ་བཀོད་ལ། དེ་ཡོངས་སུ་གྱུར་པ་ལས་རིགས་དྲུག་སོ་སོའི་ཕྱག་མཚན་ནོ། ཕྱག་མཚན་རྣམས་ཡོངས་སུ་གྱུར་པ་ལས་རིགས་དྲུག་གི་ཕྱག་རྒྱ་ཆེན་པོའི་གཟུགས་སུ་བསྐྱེད་པ་ནི། ཉེ་བར་ཏེ་གན་དུ་སྒྲུབ་ཅིང་བསྐྱེད་པས་ན་ཉེ་བར་
བསྒྲུབ་པའོ། །གྲུབ་པ་ནི་མངོན་བྱང་ལྔ་ལས་ཕྱག་རྒྱ་ཆེན་པོའི་སྐུ་གྲུབ་པའོ། །དེའི་མཆོག་ནི་ཐོག་མར་གྱུར་པ་ཨོཾ་ལ་སོགས་པའི་སྔགས་གང་ཡིན་པ་དེ་ནི་ཉེ་བར་༼ཉེ་བའི་དོན་གན་དུ་ཞེས་པ་ནི་གམ་དུ་ཞེས་ཀྱང་འབྱུང་བ་དང་འདྲ་སྟེ་རང་གི་རྩར་མངོན་དུ་གྱུར་པའི་དོན་ནོ། །
༼མཆོག་གི་སྐད་དོད་ནི་དང་པོ་དང་ཐོག་མ་ལའང་འཇུག་པས། འདིར་ཐོག་མར་ཨོཾ་ཡིག་འགོད་པ་ལ་བྱའོ། །༽ཨོཾ་ལ་སོགས་པའི་སྔགས་རྣམས་ཏེ་གང་ལ་ཉེ་བར་སྒྲུབ་པ་གྲུབ་མཆོག་སྔགས་ཀྱི་ཡི་གེ་མ་ལུས་པར་རྣམ་པར་བཀོད་པའི་ཕྱག་རྒྱ་ཆེན་པོའོ། །ཞེས་འབྱུང་བ་གོ་བདེའོ། །
༽སྒྲུབ་པ་གྲུབ་མཆོག་ལའོ། །སྔགས་ཀྱི་ཡི་གེ་མ་ལུས་པར་རྣམ་པར་བཀོད་ལ་ཕྱག་རྒྱ་ཆེན་པོའི་གཟུགས་དེ་ལ་རྡོ་རྗེ་སྟེ་རྣམ་པར་སྣང་མཛད་ལ་སོགས་པ་ནས་གནོད་མཛེས་ཀྱི་བར་དེ་རྣམས་ཀྱི་སྐྱེ་མཆེད་ནི་གཟུགས་ཀྱི་ཕུང་པོ་ལ་སོགས་པ་དེ་རྣམས་
ཀྱིས་རྣམ་པར་དཔྱད་པ་ནི་གཟུགས་ཀྱི་ཕུང་པོ་ལ་སོགས་པའོ། །དེ་ཡང་གཟུགས་ཕུང་ནས་རྐང་མཐིལ་གྱི་བར་སོ་གཉིས་སོ། །དེ་རྣམས་ཀྱི་རྣལ་འབྱོར་གྱི་རིམ་པ་བཞིའི་ནང་ནས་རིམ་པ་༼འདིར་བཤད་པའི་རིམ་པ་གསུམ་པ་རྣམ་གཞག་རིམ་པའི་རིམ་པ་གསུམ་པ་ལ་འདོད་པ་

དང༌། རྡོར་སེམས་ཀྱི་སྒྲུབ་ཐབས་ཀྱི་རིམ་པ་གསུམ་པ་ལ་འདོད་པ་ནི་དོན་མིན་ཏེ། རྣམ་གཞག་གི་རིམ་པ་གསུམ་པར་ཤིན་ཏུ་རྣལ་འབྱོར་སྒོམ་པ་མ་བཤད་པའི་ཕྱིར་དང༌། རྡོར་སེམས་ཀྱི་སྒྲུབ་ཐབས་སུ། རྒྱུ་དང་འབྲས་བུ་ཤེས་ནས་སྒོམ་པ་མ་བཤད་པའི་ཕྱིར་རོ། །༽གསུམ་པ་ཤིན་ཏུ་
རྣལ་འབྱོར་སྒོམ་པའི་ཚུལ་རྣམ་གཞག་རིམ་པ་ལས་གསུངས་པའི་གོ་རིམ་གྱིས་ཏེ་རིམ་པ་དེས་ངེས་པར་བྱས་ལ། སྟེ་ངེས་པར་བྱ་བ། རྒྱུ་ལུས་ལ་ལྷ་དགོད་ཚུལ་དང་དེ་ལྟར་བཀོད་ནས་བསྒོམས་པའི་འབྲས་བུ་ཡོངས་སུ་ཤེས་ནས་བསྒོམ་པའོ་པས་རྣམ་པར་
དཔྱད་པ་ནི།། ༈ དེ་ལྟར་བྱས་ནས་སྒྲུབ་ཅིང་སྟེ། རང་གི་སྒོ་གསུམ་བྱིན་གྱིས་བརླབ་པར་བྱ་བའི་ཕྱིར། རྡོ་རྗེ་གསུམ་གྱི་ལྷ་ཚོགས་སྤྱན་དྲངས་ཏེ་རང་ལ་བཅུག་པའི་སྒོ་ནས་མཉེས་པར་བྱས་པ་གང་ཡིན་པ་དེ་ལ་ནི་བསྒྲུབ་པའི་ཚེ་ན་བསྐུལ་བར་གསུངས་༼
ཉེ་བར་བསྒྲུབ་པ་ཞེས་པའི་རྐང་པ་གཉིས་ཀས་ཉེར་སྒྲུབ་སྟོན་དགོས་པས། སྔར་མངོན་བྱང་ལྔ་ལས་ཕྱག་རྒྱ་ཆེན་པོའི་སྐུ་བསྐྱེད་པ་ཉེར་སྒྲུབ་ཏུ་བཤད་པ་ལ་འཁྲུལ་ནས། དེ་ཙམ་ཞིག་ཉེར་སྒྲུབ་ཏུ་འདོད་པར་མི་བྱའོ། །༽ཞེས་བྱ་བའི་བར་དུ་གསུངས་ཏེ། སྒྲུབ་པ་དང་བསྐུལ་བ་གཉིས་ནི་རྣམ་
གྲངས་སོ། །བསྐུལ་བ་དེ་གང་ཞེན། སངས་རྒྱས་སྐུ་འཛིན་དཔལ་དང་ལྡན། །ཞེས་བྱ་བ་ལ་སོགས་པའི་ཚིགས་སུ་བཅད་པ་གཉིས་སོ། །སྔགས་ཀྱི་བདག་པོ་བསྒོམས་པ་ཡིས། །ཞེས་བྱ་བ་ལ། སྔགས་ནི་ཡི་གེ་ཨོཾ་ལ་སོགས་པ་སྟེ། ཏིང་ངེ་འཛིན་སེམས་
དཔའ་དང༌། ༼ཏིང་ངེ་འཛིན་སེམས་དཔའ་ཞེས་བྱ་བ་ནི་དང་པོ་སྦྱོར་བའི་སྐབས་སུ་བདག་པོ་དྲུག་འོང་བས། དེ་ལ་རྡོ་རྗེ་༼གཉིས་གཉིས་ཞེས་འབྱུང་ངོ༌། །༽འཆང་དང་མི་བསྐྱོད་པ་ཡིན་ན་ཧཱུཾ་ཡིག་དང༌། ལྷག་མ་བཞི་ལ་ཨོཾ་སྭཱ་ཨཱཿཧཱ་བཞི་ཏིང་ངེ་འཛིན་སེམས་དཔར་བྱ་སྟེ། དཀྱིལ་འཁོར་པ་

གཞན་གཙོ་བོར་སོང་བ་ལའང་ཅི་རིགས་པར་ཤེས་པར་བྱའོ། །༼བདག་པོ་དང༌། ཡེ་ཤེས་སེམས་དཔའ་རྣམས་ནི་སྔགས་ཀྱི་བདག་པོ་སྟེ། རིགས་སོ་སོའི་རིགས་ཀྱི་དབྱེ་བས་ཕྱེ་བའི་ཡེ་ཤེས་སེམས་དཔའ་ཅི་ལྟར་རིགས་པར་
བསྒོམ་པ་ནི་སྔགས་ཀྱི་བདག་པོ་བསྒོམས་པ་ཡིས་ཞེས་བྱའོ།། ༈ སྒྲུབ་པ་༼བདག་པོ་དང་ཞེས་པ་འགྱུར་གསར་གཉིས་ལ་མེད་དོ། །༽ཆེན་པོ་ཞེས་གསུངས་པའི་སྒྲུབ་པ་ཆེན་པོ་དེ་སྐྱེད་པར་བྱེད་པའི་ཚེ་ན་ཡེ་ཤེས་རྡོ་རྗེ་ཅན་གྱིས་ཏེ། 
༼ཐུགས་རྗེ་ཞབས་ཀྱིས་ཡེ་ཤེས་སེམས་དཔའ་ནི་རྡོ་རྗེ་འཆང་བཞིན་དུ་དང༌། ཏིང་ངེ་འཛིན་སེམས་དཔའ་ནི་རང་རང་གི་ཁ་དོག་ཅན་སྒོམ་པར་བཤད་པའི་སྔ་མ་ནི། འགྲེལ་པར་ཡེ་ཤེས་སེམས་དཔའ་རིགས་ཀྱི་དབྱེ་བས་སྒོམ་པར་གསུངས་པ་དང་འགལ་བས། སྙིང་པོ་བསྐུལ་བའི་སྐབས་ལྟ་བུ་དམིགས་
བསལ་ཅན་མ་གཏོགས་པའི་སྐབས་སུ། རྣམ་སྣང་ལ་སོགས་པ་གཞན་ལ་རང་འདྲའི་ཡེ་ཤེས་སེམས་དཔའ་དང་། དེའི་ས་བོན་གྱི་ཡི་གེ་ཏིང་ངེ་འཛིན་སེམས་དཔར་བྱའོ། །༼སྒྲུབ་པ་པོ་རང་གི་ལྷག་པའི་ལྷའི་སྦྱོར་བ་སྟེ་རྣལ་འབྱོར་དང་ལྡན་པའི་སྔགས་པས་
རང་རིགས་ཀྱི་ཕྱག་རྒྱ་འདུ་བྱ་བ་དང་རྡོ་རྗེ་དང་པདྨ་མངོན་པར་འདུ་བྱས་པ་སྔོན་དུ་འགྲོ་བའི་སྙོམས་པར་འཇུག་པ་བྱས་ལ། ཡུམ་གྱི་པདྨའི་ནང་དུ་ཐིག་ལེ་དང་ལྷ་རང་རང་གི་སྔགས་བཛྲ་དྷྲིཀ་ཅེས་བྱ་བ་ལ་སོགས་པའི་སྔགས་སོ་གཉིས་པོ་དེ་ལས་བྱུང་བའི་རྡོ་
རྗེ་ཅན་ཏེ། དཀྱིལ་འཁོར་པའི་དེ་བཞིན་༼མངལ་དུ་བསྐྱེད་པ་ལ་རང་རང་གི་ས་བོན་ཨོཾ་ལ་སོགས་པ་ལས་བསྐྱེད་པ་དང༌། བཛྲ་ངྕཱ་ཀ་ལ་སོགས་པའི་མཚན་སྔགས་ལས་བསྐྱེད་པ་གཉིས་ཡོད་པས་གང་རུང་གིས་ཆོག་མོད་ཀྱང༌། མདོར་བྱས་ལོ་ཆེན་གྱིས་བསྒྱུར་བ་དག་པ་རྣམས་ལས་

འབྱུང་བ་ནི། ས་བོན་རྣམས་སྐྱེད་སྔགས་དང༌། མཚན་སྔགས་རྣམས་འབྱིན་སྔགས་སུ་མཛད་པའོ། །༽གཤེགས་པ་རྣམས་ཏེ་ཐམས་ཅད་ནི་རང་སྔགས་རྡོ་རྗེ་ཅན་ནོ། །དེ་རྣམས་ཀྱི་གཟུགས་ཏེ་ཕྱག་རྒྱ་ཆེན་པོའི་གཟུགས་བསྒོམས་ནས། དབུ་རྒྱན་ལ་ནི་བདག་པོ་
བསམ། །ཞེས་བྱ་བ། དེ་བཞིན་གཤེགས་པ་ལྔའི་ཕྱག་རྒྱ་ཆེན་པོའི་གཟུགས་ཀྱི་རལ་པ་དང༌། རལ་པའི་དབུ་རྒྱན་ལ་ནི་བདག་པོ་སྟེ་རྡོ་རྗེ་འཆང་ཆེན་པོ་བསམས་ལ། ཞེས་པ་དང་འུ་༼ཞེས་པས་ནི་དཀྱིལ་འཁོར་རྒྱལ་མཆོག་རྫོགས་པར་བསྒོམ་པ་སྟོན་ནོ། །
༽བཅོ་ལྔ་པ་དང་མདོར་བྱས་ལས་རིགས་ལྔ་ག་ལ་མི་བསྐྱོད་པའི་དབུ་རྒྱན་བཤད་པ་ནི་མི་འགལ་ཏེ། དེ་གཉིས་གང་བྱས་ཀྱང་ཆོག་པར་སྟོན་པའི་དོན་ཡིན་གྱི་ངེས་བཟུང་མིན་པའི་ཕྱིར་རོ། །རྣམ་སྣང་སོགས་དེའི་རིགས་ལྷག་མ་སྤྱན་མ་ལ་སོགས་པ་རྣམས་ཀྱི་དབུ་རྒྱན་ལ་ནི་རྣམ་
པར་སྣང་མཛད་ལ་སོགས་པ་བསམས་ན་འགྲུབ་པར་འགྱུར་རོ། །ཞེས་བྱ་བ་དངོས་གྲུབ་འཐོབ་པར་འགྱུར་བ་སྟེ། སྒྲ་ཇི་བཞིན་པའོ། ། ༈ དེ་ལྟར་བསྙེན་པ་ཉེར་སྒྲུབ་སྒྲུབ་པ་གསུམ་གྱི་སྦྱོར་བ་བཞི་དང་སྒྲུབ་པ་ཆེན་པོའི་རིམ་གྱིས་
རྡོ་རྗེ་སེམས་དཔའ་མཉེས་པར་བྱ་བ་སྟེ་བྱས་པས་རྒྱུད་སྨིན་པར་བྱེད་པ་༼སྒྲུབ་ཆེན་ལ་ལས་རྒྱལ་མཆོག་ཀྱང་ཡོད་མོད་ཀྱང༌། འདིར་རྒྱུད་ནས་མ་གསུངས་པ་ནི། འདི་ཉིད་ཀྱི་སྐབས་གཞན་ནས་གསུངས་པས་ཁ་འགེངས་པ་ལ་དགོངས་སོ།།༽བསྟན་
ནས། ད་ནི་འཆད་པའི་ཡན་ལག་དྲུག་གི་རིམ་གྱིས་འབྲས་བུའི་རྡོ་རྗེ་འཆང་ཆེན་པོར་རྫོགས་པར་བྱ་བ་གསུངས་ཏེ། གསང་བ་འདུས་པའི་རྒྱུད་ཕྱི་མ་ལས། ཐུན་མོང་བ་དང་མཆོག་གི་སྟེ་ཐུན་མོང་མ་ཡིན་པའི་བསྙེན་པའི་དབྱེ་བ་

ཡིས། །བསྙེན་པ་ལ་ཕྱེ་ན་རྣམ་པ་གཉིས་སུ་འགྱུར། ཐ་མལ་པའམ་ཐུན་མོང་བ་ནི་རྡོ་རྗེ་བཞིས། །༼རྡོ་རྗེ་བཞི་ཞེས་པ་ནི་འདིར་སྒྲུབ་ཐབས་བསྡུས་པ་ཙམ་སྟོན་པ་མིན་གྱི་བསྐྱེད་རིམ་སྤྱིར་སྟོན་པའི་སྐབས་ཡིན་པས། སྔར་བཤད་པའི་༼
ཐུན་མོང་བའི་དོན་ནི། ལམ་འདིའི་རྣལ་འབྱོར་པ་མཆོག་སྒྲུབ་པ་དང༌། འཇིག་རྟེན་པའི་དངོས་གྲུབ་དོན་དུ་གཉེར་བ་གཉི་ག་དང་པོར་བསྒྲུབ་པ་ནི་བསྐྱེད་རིམ་མོ། །༼བསྙེན་སྒྲུབ་ཡན་ལག་བཞི་ལ་བྱའོ། །འོ་ན་སྔ་མ་འདིར་མ་འདུས་པའི་བསྐྱེད་རིམ་པའི་ཉེར་སྒྲུབ་སོགས་དགོས་པས་དེ་གང་ཡིན་སྙམ་ན། འདི་
ནི་རྒྱུད་ཕྱི་མའི་འགྲེལ་པ་དང་བསྟུན་ན། སྔར་བཤད་པའི་བསྐྱེད་རིམ་པའི་སྙིང་པོ་བསྐུལ་བ་ན་ཉེར་སྒྲུབ་དང༌། བསྐྱེད་རིམ་པའི་སྤྱོད་པ་དང་ལྷ་ལ་དྲག་ཤུལ་བྱེད་པ་ནི་སྒྲུབ་པར་གསལ་ལ། སྒྲུབ་ཆེན་ནི་རྒྱུད་ཕྱི་མ་རྩ་འགྲེལ་གཉིས་ཀ་ལས་མི་གསལ་ཡང༌། འགྲེལ་པ་འདིར་ལས་རྒྱལ་མཆོག་སྒྲུབ་ཆེན་
དུ་བཤད་ལ། མདོ་བསྲེ་ལས། འཇིག་རྟེན་པའི་དངོས་གྲུབ་སྒྲུབ་པ་ཐམས་ཅད་ལས་རྒྱལ་མཆོག་ཏུ་བཤད་པ་ནི། བསྙེན་པའི་དུས་ཀྱི་ལས་རྒྱལ་མཆོག་མིན་ཞིང་། སྒྲུབ་ཆེན་གྱི་ལས་རྒྱལ་མཆོག་ཡིན་པས་དེ་ཉིད་ལ་འདིར་སྒྲུབ་ཆེན་དུ་བྱའོ། །དེ་ལྟར་བཤད་པའི་བསྙེན་སྒྲུབ་བཞི་ལ་སྒྲུབ་ཐབས་ཀྱི་
བསྙེན་སྒྲུབ་བཞི་ལྟར་སྔ་ཕྱིའི་གོ་རིམ་ངེས་པ་མི་སྣང་ངོ༌། །༽སྒྲུབ་པ་ཡིན་ལ། ཐུན་མོང་མ་ཡིན་པའམ་མཆོག་ནི་སོར་སྡུད་སོགས་ཡན་ལག་དྲུག་གིས་སྒྲུབ་པའོ་སོ།། ༈ ཞེས་བྱ་བའི་དོན་མཆོག་གི་བསྙེན་པ་བསྟན་པར་བྱ་བའི་ཕྱིར། བསྙེན་པའི་
ཡེ་ཤེས་ཞེས་བྱ་བ་ལ་སོགས་པ་གསུངས་ཏེ། བསྙེན་ཅིང་སྟེ་ཐར་པ་མཆོག་གི་དངོས་གྲུབ་འདོད་པའི་༼ཐུན་མོང་མ་ཡིན་པ་ནི་བསྐྱེད་རིམ་མཐར་ཕྱུང་བའི་རྫོགས་རིམ་པ་ཉིད་ཀྱིས་བསྒྲུབ་པའི་ཡན་ལག་དྲུག་ལ་སོགས་པའི་རྫོགས་རིམ་མོ། །༽རྫོགས་རིམ་པ་རྣམས་

ཀྱིས་བསླབ་པར་བྱ་བ་ཡིན་པས་ན་བསྙེན་པའོ། །དེ་ལྟར་འདོད་པའི་ཐར་པ་དེ་གང་ཡིན་ཞེ་ན། སྒྲིབ་གཉིས་ཡོངས་སུ་དག་པའི་ཟུང་འཇུག་གི་ལྷའི་སྐུའོ། །འབྲས་བུ་དེ་ནི་ཡེ་ཤེས་བདུད་རྩི་སྟེ། །སློབ་ལམ་པའི་ཡན་ལག་དྲུག་གི་སྦྱོར་བས་བྱ་ཞིང་བསྐྱེད་པར་བྱའོ། །
ཐམས་ཅད་དུ་ནི་རྣམ་པ་ཐམས་ཅད་ཀྱི་བདག་ཉིད་དུའོ། །རྟག་ཏུ་ནི་དྲུག་པོ་དེ་དུས་ཐམས་ཅད་དང་སྤྱོད་ལམ་༼འདི་ནི་རྒྱུད་ཕྱི་མ་ལས། མཆོག་ནི་ཡེ་ཤེས་བདུད་རྩི་ཉིད། །སྦྱོར་བ་དྲུག་གིས་བྱ་བ་ཡིན། །ཞེས་གསུངས་པ་ཇི་ལྟ་བ་བཞིན་ཡིན་ནོ། །འདིའི་འགྲེལ་པར་མཆོག་གི་ཞེས་འབྱུང་བ་
བདེའོ། །༸ཞེས་པ་ནི་ཡན་ལག་དྲུག་ཀ་ཚང་བའི་བདག་ཉིད་ཀྱི་ལམ་རྫོགས་པར་བསྐྱེད་པའི་དོན་ནོ། ། ཐམས་ཅད་དུ། བསྒོམ་མོ་འོ། །ནི་ཞེས་བྱ་བ་ནི་ངེས་པའོ། །འདི་ནི་ཞེས་པ་ནི་ཡེ་ཤེས་བདུད་རྩི་ཞེས་བྱ་བའི་སྒྲུབ་བྱེད་ཡན་ལག་དྲུག་གི་སྦྱོར་བའོ། །སྔགས་
རྣམས་ཐམས་ཅད་ཀྱི་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱིའོ། །སྔགས་ནི་སྦྲུལ་ཞེས་བྱ་བ་ལ་སོགས་པའི་དྲང་དོན་དང་ངེས་དོན་༼པ་ཚབ་ཀྱི་འགྱུར་ལས། བསྙེན་པའི་ཡེ་ཤེས་བདུད་རྩི་ཡི། །ཁོ་ནས་ཐམས་ཅད་དུ་བརྟག་བྱ། །ཞེས་དང༌། ཁོ་ནའི་སྒྲ་ནི་ངེས་པར་བཟུང་
བའོ། །ཞེས་འབྱུང་ངོ༌། །༽གྱི་སྔགས་རྡོ་རྗེ་བཟླས་པའོ། །དེའི་དེ་ཁོ་ན་ཉིད་ནི་ལྷའི་དེ་ཁོ་ན་ཉིད་ཟུང་འཇུག་མཐར་ཐུག་པའོ་དོ། །སྔགས་དེ་དག་གི་དོན་ནི་འབྲས་བུ་སྟེ། འབྲས་བུ་དེ་ཡན་ལག་དྲུག་གིས་སྒྲུབ་པས་ན་སྔགས་ཀྱི་ཉིད་དོན་བསྒྲུབ་པ་ཞེས་པ་སྟེ། བསྡུ་ན་
སྔགས་ཀྱི་དེ་ཉིད་ཀྱི་དོན་མཐར་ཐུག་པ་སྒྲུབ་པ་ནི། དེ་བཞིན་གཤེགས་པ་ཐམས་ཅད་ཀྱི་མན་ངག་སྦྱོར་བ་ཡན་ལག་དྲུག་ཡིན་ནོ་ཞེས་པའོ། །༼གང་གི་ཕྱིར། ༽དེ་བས་ན་སྒྲུབ་པའི་ཡན་ལག་དྲུག་པོ་འདི་དག་གིས་བསྒྲུབས་ཏེ། དེ་བས་ན་སྟེ་དེའི་ཕྱིར་ཡན་ལག་དྲུག་པོ་དེ་

ཉིད་ཀྱིས་བསྙེན་པ་ལ་སོགས་པ་བྱའོ། ༈ མཆོག་གི་བསྙེན་པ་དེའི་སོ་སོར་སྡུད་པ་ལ་སོགས་པའི་ཡན་ལག་རེ་རེ་ནས་བཤད་པ་ནི། གསང་བ་འདུས་པའི་རྒྱུད་ཕྱི་མ་ལས། བསྙེན་པའི་དབྱེ་བ་ལ་ཡན་ལག་དྲུག་ཏུ་ནི། །༼
འགྱུར་གསར་གཉིས་ལ་སོགས་མེད་པ་ལྟར་བྱའོ། །༼གལ་ཏེ་ཡན་ལག་དྲུག་ཀ་བསྙེན་པར་བྱེད་ན་རྫོགས་རིམ་ལ་བསྙེན་སྒྲུབ་ཡན་ལག་བཞིར་བྱེད་པ་མི་འཐད་དེ། ཡན་ལག་དྲུག་པོ་དེར་མ་འདུས་པའི་རྫོགས་རིམ་འདིར་མེད་པའི་ཕྱིར་རོ་ཞེ་ན། འདི་ནི་ཤིན་ཏུ་བདེན་པ་ལྟར་སྣང་མོད་ཀྱང༌། ནཱ་རོ་པའི་རྒྱུད་
ཕྱི་མའི་འགྲེལ་པ་ལ་བརྟེན་ནས་བཤད་ན། སྔར་བཤད་པའི་རྫོགས་རིམ་པའི་སྙིང་པོ་བསྐུལ་བ་སྤྱོད་པ་ལ་བརྟེན་ནས་བྱེད་པ་དེ་རྫོགས་རིམ་གྱི་ཉེར་སྒྲུབ་དག་རྫོགས་རིམ་པའི་སྤྱོད་པ་གཞན་དང་དྲག་ཤུལ་སྒྲུབ་པ་དེ་སྒྲུབ་པ་དང༌། ཏིང་ངེ་འཛིན་གྱི་ཡན་ལག་ཟུང་འཇུག་ལོངས་སྐུ་ནི་བསྙེན་པར་བཞག་ལ། ཟུང་
འཇུག་པས་དཀྱིལ་འཁོར་རྒྱལ་མཆོག་སྤྲུལ་པ་སྒྲུབ་ཆེན་ནོ། །སྒྱུ་ལུས་པས་སྤྱོད་པ་དང་མ་འབྲེལ་བར་འོད་གསལ་སྒོམ་པ་ནི་བསྙེན་པར་གཞག་དགོས་ལ། དེ་བཞིན་དུ་སྤྱོད་པ་དང་མ་འབྲེལ་བའི་སེམས་དབེན་སྒོམ་པ་ཡང་བསྙེན་པའོ། །དེ་ལྟར་བཤད་པའི་བསྙེན་སྒྲུབ་བཞི་ལ་སྔ་ཕྱིའི་གོ་རིམ་ངེས་པ་ནི་མི་སྣང་ངོ༌།།
༼བྱས་ནས་མཆོག་གི་དངོས་གྲུབ་ཏུ་བསྒྲུབ་པར་བྱའོ། །དེ་ལྟར་བྱེད་པ་དེ་ལས་གཞན་དག་གིས་ནི་ཞེས་པ་དྲུག་པོ་དེ་དང་བྲལ་ནས་བསྐྱེད་རིམ་གྱིས་བསྒྲུབས་པར་གྱུར་ན། །དེ་ཙམ་གྱིས་དངོས་གྲུབ་མཆོག་འགྲུབ་པར་ཏུ་མི་འགྱུར་རོ། ༈ སོ་སོར་སྡུད་
དང་བསམ་གཏན་དང༌། །སྲོག་རྩོལ་དེ་བཞིན་འཛིན་པ་དང༌། །རྗེས་སུ་དྲན་དང་ཏིང་འཛིན་རྣམས། །སྦྱོར་བའི་ཡན་ལག་དྲུག་ཅེས་༼ཞེས་པའི་དོན་ཡིན་གྱི་རྫོགས་རིམ་ལས་གཞན་དུ་གྱུར་པའི་བསྐྱེད་རིམ་སངས་རྒྱས་ཀྱི་རྒྱུ་མིན་པར་སྟོན་པ་གཏན་མིན་ནོ།། ༼བྱ། །

མདོར་བསྟན་པ་འདི་རྒྱས་པར་བཤད་པར་བྱ་བའི་ཕྱིར། དབང་པོ་བཅུ་པོ་རྣམས་ཀྱི་ཡང་། །རང་གི་འཇུག་གནས་ཐམས་ཅད་དུ། །འདོད་པ་སོ་སོར་སྡུད་པས་ན། །སོ་སོར་སྡུད་པ་ཞེས་བཤད་དོ། །འདོད་པ་ལྔ་ནི་མདོར་བསྡུས་ནས། །སངས་རྒྱས་ལྔ་རུ་སྦྱོར་བ་
ཡིས། །བརྟག་པ་བསམ་གཏན་ཞེས་བཤད་དེ། །བསམ་གཏན་དེ་ནི་༼ཡང་ཞེས་པ་འདི་ཆག་འགྱུར་ལ་མེད་ཅིང་འགྲེལ་པར་ཡང་དེ་ལ་བཤད་པ་མེད་དོ། །༽རྣམ་ལྔར་འགྱུར། །རྟོག་དང་དཔྱོད་དང་དགའ་བ་དང༌། །དེ་བཞིན་བདེ་བ་ཉིད་དང་ཡང་། །སེམས་ཀྱི་རྩེ་
གཅིག་ཉིད་དག་སྟེ། །ལྔ་པོ་དེར་ནི་བསམ་གཏན་བསྡུ། །གསང་བའི་རྒྱུད་ནི་ཐམས་ཅད་དུ། །རྣམ་པ་དུ་མར་ཡོངས་བཤད་པ། །གསང་བ་གསུམ་བྱུང་རྟོག་པ་སྟེ། །དེ་ཡི་ལོངས་སྤྱོད་དཔྱོད་པ་འོ། །དགའ་ལ་རེག་པ་གསུམ་པ་སྟེ། །བདེ་བས་བསྡུས་པ་བཞི་པ་འོ། །
ཤེས་དང་ཤེས་བྱ་བྱུང་ཟད་པའི། །རང་སེམས་ལྔ་པར་ཤེས་པར་བྱ། །སངས་རྒྱས་ཀུན་དངོས་ཞི་བ་ནི། །འདོད་པ་ཀུན་ལ་རབ་ཏུ་༼ནི༽གནས། །ཡེ་ཤེས་ལྔ་ཡི་རང་བཞིན་དབུགས། །འབྱུང་བ་ལྔ་ཡི་ངོ་བོ་ཉིད། །གོང་བུའི་གཟུགས་ཀྱིས་
ཕྱུང་ནས་ནི། །སྣ་ཡི་རྩེ་མོར་རབ་ཏུ་བརྟག། རིན་ཆེན་ཁ་དོག་སྣ་ལྔ་པ། །སྲོག་དང་རྩོལ་བ་ཞེས་བྱར་བཤད། །རང་སྔགས་སྙིང་གར་བསམས་༼ཐམས་ཅད་ནམ་མཁའ་ལ་རབ་གནས། །༽ནས་ནི། །སྲོག་ནི་ཐིག་ལེར་གྱུར་པ་བཞག། རང་དབང་རིན་ཆེན་དགག་
པ་ཡི། །གཟུང་བ་འཛིན་པ་ཡིན་པར་བཤད། །སེམས་ནི་འགོག་པའི་རྡོ་རྗེར་གྱུར། །མཚན་མ་ཉེར་འཛིན་འབྱུང་བར་འགྱུར། །མཚན་མའི་ཁམས་ནི་རྣམ་པ་ལྔར། །བྱང་ཆུབ་རྡོ་རྗེས་གསུངས་པ་ཡིན། །སྨིག་རྒྱུ་འདྲ་བ་དང་པོ་སྟེ། །དུ་བ་ལྟ་བུ་གཉིས་

པ་ཡིན། །མཁའ་སྣང་འདྲ་བ་གསུམ་པ་སྟེ། །མེ་མར་ལྟར་འབར་བཞི་པ་འོ། །སྤྲིན་མེད་ནམ་མཁའ་ལྟ་བུར་ནི། །རྟག་ཏུ་སྣང་བ་ལྔ་པ་འོ། །བརྟན་གྱུར་རྡོ་རྗེའི་ལམ་ནས་ནི། །ནམ་མཁའི་ཁམས་སུ་སྤྲོ་བར་བྱ། །རྗེས་དྲན་གང་ཞིག་རྣམ་སྒོམ་པ། །
དེ་དང་འདྲ་བར་སྤྲོ་བར་བྱ། །རྗེས་སུ་དྲན་པ་ཞེས་བཤད་དེ། །སོ་སོར་སྣང་བ་དེ་ལས་སྐྱེ། །ཐབས་དང་ཤེས་རབ་སྙོམས་འཇུག་པས། །དངོས་པོ་ཐམས་ཅད་མདོར་བསྡུས་པ། །གོང་བུའི་ཚུལ་གྱིས་བསྡུས་ནས་ནི། །དབུས་སུ་གཟུགས་ནི་རྣམ་པར་བསྒོམ། །ཡུད་
ཀྱིས་ཡེ་ཤེས་རྫོགས་བྱེད་པ། །ཏིང་ངེ་འཛིན་ཞེས་བཏགས་པ་ཡིན། །ཞེས་གསུངས་སོ།། ༈ སོ་སོའི་བཤད་པ་བསྟན་པར་བྱ་བའི་ཕྱིར། དབང་པོ་བཅུའི་ཞེས་བྱ་བ་ལ་སོགས་པ་གསུངས་ཏེ། མིག་ལ་སོགས་པའི་དབང་པོ་རྣམས་དང་དབང་པོ་དེ་
རྣམས་ཀྱི་ཡུལ་གཉི་ག་ནི་དབང་པོ་སྟེ། ཡུལ་རྣམས་ལའང་དབང་པོའི་སྒྲ་ཉེ་བར་བཏགས་ནས་དབང་པོ་བཅུར་བཤད་དོ། །དབང་པོ་བཅུ་པོ་ཡུལ་དང་ཡུལ་ཅན་དེ་རྣམས་ཀྱི་རང་གི་འཇུག་པ་ནི་ཡུལ་ཇི་ལྟར་ཡིན་པ་དེ་ལྟར་དབང་པོ་རང་ཉིད་ཀྱི་གཟུགས་སོགས་ལྔ་བཟུང་
བ་དང་མིག་སོགས་ལྔ་འཛིན་པའི་རང་བཞིན་གྱིས་འཇུག་པ་ནི་རང་གི་འཇུག་པའོ། །འཇུག་པ་དེར་གནས་པས་ན་རང་གི་འཇུག་གནས་སོ། །ཐམས་ཅད་དུ་ནི་ལའི་དོན་ནོ། །གཟུགས་སོགས་ལྔ་པོ་རེ་རེ་ལ་ཡང་དམན་པ་དང་བར་མ་དང་མཆོག་གི་བྱེ་བྲག་གིས་
ཕྱེ་བའི་ཡུལ་རྣམས་སོ། །འདོད་པ་སོ་སོར་སྡུད་པས་༼རྒྱུད་གཞན་ལས་སོ་སོར་སྡུད་པའི་དོན་ཡུལ་ལྔ་ལ་ཕར་མི་གཏོང་བར་ཚུར་བཀུག་ནས་སེམས་ནང་དུ་འཛིན་པ་ལ་བཤད་པ་དང༌། འདིར་ཡུལ་ལྔ་ལ་ཡང་ཡང་སྤྱོད་པ་སོར་སྡུད་ཀྱི་དོན་དུ་བཤད་པ་གཉིས་མི་འགལ་ཏེ། སྔ་མ་ནི་སྔར་སྲོག་

དབུ་མར་མ་ཚུད་པ་གཅིག་གིས་དབུ་མ་སྦྱོང་བའི་དོན་དུ་སྒོམ་པའི་སྐབས་ཡིན་པས། དེ་ལ་ནི་ཡུལ་ལ་འཕྲོ་བ་འགུགས་དགོས་ལ། འདིར་བཤད་པ་ནི་སྲོག་བསྡུས་པ་ལས་ལྷན་སྐྱེས་ཀྱི་དགའ་བ་མཉམ་བཞག་ཏུ་དྲངས་པའི་རྗེས་ཐོབ་ཏུ། ཡུལ་ལ་འཕྲོ་བ་མི་འགོག་པར་གང་ཤར་གྱི་སྣང་བ་ལ་སྔར་གྱི་བདེ་བ་དྲན་ནས་རྒྱས་
བཏབ་པས། ཡུལ་སྣང་ཐམས་ཅད་བདེ་བ་འབར་བའི་གྲོགས་སུ་འགྲོ་བ་ལ་དགོངས་པའི་ཕྱིར་དང༌། རྒྱུད་ཕྱི་མའི་སོར་སྡུད་སོགས་ཀྱི་དོན་རྣམས་ནཱ་རོ་པས་རྒྱུད་ཕྱི་མའི་འགྲེལ་པར་སྒྲོན་གསལ་བཞིན་དུ་བཤད་ཅིང་། དབང་མདོར་བསྟན་གྱི་འགྲེལ་པར་དུས་འཁོར་བཞིན་བཤད་པའི་ཕྱིར་རོ། །དེས་ན་སོར་སྡུད་ལྟ་བུ་གཅིག་གི་རྡོ་
རྗེའི་ཚིག་ལ་ཚུལ་མི་འདྲ་བ་མང་དུ་འོང་བ་མི་ཤེས་པར་བཤད་པ་གཅིག་ཁོ་ན་ཚད་མར་བྱས་ནས་གཞན་སྤོང་བ་དང༌། མི་འགྲིག་བཞིན་དུ་དོན་གཅིག་ཏུ་འཆད་པ་ནི་ཐོས་རྒྱ་ཆུང་བ་དང༌། བློ་དམན་པར་སྟོན་པ་ཙམ་མོ། །༽ན། ཞེས་བྱ་བ་ནི། འདིས་འདོད་པ་དང་འདི་འདོད་པ་གཉིས་ལས་འདིར་ནི་གཉིས་པ་སྟེ་
འདོད་ཅིང་ཆགས་པར་བྱ་བ་ཡིན་པས་ན། འདོད་པ་སྟེ་གཟུགས་ལ་སོགས་པལྔའོ། །དེ་རྣམས་ལ་དབང་པོ་རྣམས་ཀྱིས་གང་སོ་སོར་ཡང་དང་ཡང་དུ་སྡུད་ཅིང་ལེན་པས་ན། ༼འདི་ཐུན་མོང་གི་བསྙེན་པ་རྡོ་རྗེ་བཞི་མཐར་ཕྱིན་ནས་མཆོག་གི་བསྙེན་པ་ལ་འཇུག་པའི་རྣལ་འབྱོར་པའི་དབང་
པོས་ཡུལ་ལོངས་སྤྱོད་པ་ཡིན་མོད་ཀྱང༌། དེ་ཙམ་ཞིག་སོར་སྡུད་བསྒོམ་པའི་ལམ་མ་ཡིན་ཏེ། དེ་ནི་ཡིད་ཀྱི་ཤེས་པ་ཉིད་ལ་བཞག་དགོས་པའི་ཕྱིར་རོ། །དེས་ན་ཡན་ལག་དྲུག་གི་ཡ་གྱལ་གྱི་སོར་སྡུད་ནི། དབང་པོས་ཡུལ་ལ་ལོངས་སྤྱོད་པའི་ཚེ་མཉམ་བཞག་གི་ལུས་དབེན་གྱི་བདེ་བ་ཆེན་པོའི་བདེ་སྟོང་གིས་རྒྱས་བཏབ་ནས་
ལོངས་སྤྱོད་པའི་རྣལ་འབྱོར་ཡིན་པས། སོར་སྡུད་ནི་རྗེས་ཐོབ་ཏུ་སྐྱོང་བའི་ལུས་དབེན་ནོ། །༽སོ་སོར་སྡུད་པ་༼སོ་སོའི་སྐད་དོད་པྲ་ཏཱི་ནི་རྟེན་འབྲེལ་ཀྱི་སྐབས་སུ་ཚིག་གསལ་ལས་ཕྲད་པ་དང་ཟློས་པའི་དོན་དུ་བཤད་དོ། །སོ་སོར་ཐར་པའི་སྐད་དོད་པྲ་ཏཱི་མོཀྵའི་དོན་མཛོད་ལས་དང་པོར་ཐར་པའི་དོན་དུ་བཤད། པྲ་

ཏི་ཙྪའི་དོན་སོ་སོར་བཞེས་པའི་དོན་དུ་བཤད་པ་མང་ཡང༌། འདིར་ནི་ཟློས་པའི་དོན་ཡང་དང་ཡང་དུ་ཞེས་པ་ལ་བཟུང་ངོ༌། །དེས་ན་སྒྲོན་མ་རབ་གསལ་ལས་གཟུགས་སོགས་རེ་རེ་ལ་སྤྱོད་པ་གཟུགས་སོགས་སོ་སོར་སྡུད་པའི་དོན་དུ་བཤད་པ་ནི་འདིའི་དོན་མིན་ནོ། །སྡུད་པ་ལ་ཡང་དོན་མང་དུ་ཡོད་ཀྱང་
འདིར་ནི་ཁྲལ་བླངས་པ་ལ་ཁྲལ་བསྡུས་ཟེར་བ་ལྟར་ཡིན་ལ། དེ་ཡང་འདོད་ཡོན་ལྔ་ལ་ཡང་ཡང་སྤྱོད་པའོ། །༽ཞེས་བྱ་སྟེ། ཡན་ལག་དང་པོའི་བཤད་པའོ།། ༈ སོ་སོར་སྡུད་པ་རྣམ་པར་སྦྱོང་བར་བྱ་བའི་དོན་དུ་ཡན་ལག་གཉིས་པ་བསྟན་པའི་ཕྱིར། འདོད་པ་ལྔ་ནི་
ཞེས་བྱ་བ་ལ་སོགས་པ་གསུངས་ཏེ། འདོད་པ་ལྔ་ནི་དབང་པོ་ལྔའི་༼ཞེས་པ་ནི་སོར་སྡུད་ཀྱི་སྐབས་སུ་བསམ་གཏན་གྱི་སྐབས་ལྟར་ཡུལ་རྣམས་ལྷར་བལྟ་བ་མེད་པས་སྣང་བ་རང་འགའ་བ་དེ་ལྷར་བསྒོམས་ནས་སྦྱོང་བའི་དོན་དུ་བསམ་གཏན་བསྒོམ་པ་ཡིན་ནོ། །༽ཡུལ་དུ་གྱུར་པ་གཟུགས་
ལ་སོགས་པ་ལྔའོ་ནི་མདོར་བསྡུས་ནས་ཏེ་དབང་པོ་རྣམས་དང་གཅིག་ཏུ་གྱུར་ནས་སོ། །སངས་རྒྱས་ལྔ་ནི་མིག་ལ་སོགས་པའི་དབང་པོ་ལྔ་སྟེ། དེ་རྣམས་ཀྱི་སྦྱོར་བ་ནི་མིག་ལ་སོགས་པ་ལྔ་རྣམ་སྣང་ནས་མི་བསྐྱོད་པའི་བར་གྱི་ཡང་དག་པར་སྦྱོར་བས་༼
ཞེས་པ་ནི་དབང་པོ་དང་ཡུལ་ཡུལ་ཅན་དུ་ལྷན་ཅིག་ཏུ་འདུས་པའི་དབང་པོ་དང་ཡུལ་གཉིས་ཀའོ། །༽སངས་རྒྱས་ལྔ་རུ་སྦྱོར་བ་ཡིས་ཏེ། དེ་བས་ན་གཟུགས་ལ་སོགས་པ་རྣམས་ཀྱང་སངས་རྒྱས་རིགས་ལྔ་ཡིན་ནོ། །ཞེས་དེ་རྣམས་ཀྱང་སངས་རྒྱས་ལྔར་སྦྱོར་རོ། །སྦྱོར་
ལུགས་དེ་ལྟར་གྱུར་པའི་ཐ་མལ་གྱི་སྣང་བ་ཡོངས་སུ་དག་པའི་བརྟག་པ་དེ་ནི་བསམ་གཏན་ཞེས་བཤད་དོ། །༼བསམ་གཏན་སྤྱིའི་མཚན་ཉིད་བཤད་པའི་སྐབས་འདིར། བསམ་གཏན་གྱིས་ཡུལ་དབང་ལྷར་སྒོམ་པར་བཤད་པ་ནི་མཚོན་པ་ཙམ་སྟེ། ལུས་དབེན་གྱི་སྐབས་ལྟར་

ཕུང་སོགས་ལྷར་སྒོམ་པ་ཡང་ཤེས་པར་བྱ་ལ། ལྷའི་སྐུ་ཁོ་ན་སྒོམ་པར་མི་བཟུང་སྟེ་ལྷའི་དེ་ཁོ་ན་ཉིད་སྒོམ་པ་ཡང་དགོས་པར་རྒྱས་བཤད་ཀྱི་སྐབས་ལས་ཤེས་སོ། །༽དེ་ཡང་རྟོག་པ་ལ་སོགས་པའི་དབྱེ་བས་རྣམ་པ་ལྔར་འགྱུར་ཏེ། རྟོག་དང་ཞེས་བྱ་བ་ལ་སོགས་པ་ནི་དེའི་དབྱེ་བ་
བཤད་པའོ། །གསང་བ་སྟེ་གསང་སྔགས་ཀྱི་རྒྱུད་ནི་ཐམས་ཅད་དུ་བཤད་པའི་དབང་པོ་དང་ཡུལ་དང་དབང་པོའི་ཤེས་པ་ནི་གསང་བ་གསུམ་སྟེ། དབང་པོ་ལྔ་དང་དབང་པོའི་ཤེས་པ་ལྔ་དང་དེའི་ཡུལ་ལྔ་རྣམས་ནི་དེ་བཞིན་གཤེགས་པ་རྣམ་པ་ལྔའི་བདག་ཉིད་ཡིན་ནོ་
ཞེས་གང་རགས་པའི་རྣམ་པར་རྟོག་པ་དེ་ནི་རྟོག་པའོ། །རྟོག་པ་དེའི་ལོངས་སྤྱོད་ཡུལ་དེ་ཉིད་ལ་ཞིབ་ཏུ་རྣམ་པར་དཔྱོད་པ་ནི་གནས་པ་ལ་དཔྱོད་པའོ། །འདི་གཉིས་ཀྱང་རྗེས་ཐོབ་ཏུ་སྐྱོང་བའི་ལུས་དབེན་ནོ། །དེ་ལྟར་རྟོག་དཔྱོད་ཀྱིས་དཔྱད་ནས་བདེ་བས་དེ་ཁོ་ན་ཉིད་ལ་འཇུག་པ་
ལ་མངོན་པར་ཕྱོགས་པས། ཡུལ་སྣང་རྣམས་བདེ་བ་འབར་བའི་གྲོགས་སུ་སོང་ནས་གང་ཚོར་བ་ཡིད་བདེ་བའི་མཚན་ཉིད་ཅན་མྱོང་བ་དེ་ནི་དགའ་བ་ལ་རེག་པའོ། །བདེ་བས་དེ་ཁོ་ན་ཉིད་ལ་མངོན་པར་ཞུགས་པས་ལུས་ཤིན་ཏུ་སྦྱངས་པ་དང་ལ་སོགས་
པས་སེམས་ཤིན་ཏུ་སྦྱངས་པའི་མཚན་ཉིད་ཅན་གྱི་ཤིན་སྦྱངས་ཀྱི་བདེ་བ་གང་ཐོབ་པ་དེ་ནི་བདེ་བས་བསྡུས་པའོ། །དེ་ལྟར་སྦྱངས་པ་སྟེ་གོམས་པ་ལས་རབ་ཀྱི་མཐར་ཐུག་པར་སོན་པའི་ཕྱིར། ཤེས་པ་སྟེ་མིག་ལ་སོགས་པ་དྲུག་གི་འཇུག་པའི་༼
ཚུལ་དེས་དགའ་བདེ་འཐོབ་ཚུལ་ནི། དང་པོར་འོག་སྒོའི་ཕྲ་མོ་བསྒོམས་པའི་དབང་གིས་བདེ་བ་ཆེན་པོ་ཐོབ་པ་ན། དེས་དེ་ཁོ་ན་ཉིད་ཀྱི་དོན་ངེས་པར་བྱས་ཏེ་བསྒོམས་པས། སྟོང་པ་ཉིད་རྟོགས་པའི་ཡིད་བདེ་ཁྱད་པར་ཅན་རེག་པ་སྟེ་འཐོབ་པ་དང༌། སྟོང་ཉིད་རྟོགས་པའི་ལུས་སེམས་ཤིན་ཏུ་སྦྱངས་པའི་བདེ་

བ་འཐོབ་བོ། །༽རྣམ་པར་ཤེས་པ་དང༌། ཤེས་བྱ་སྟེ་གཟུགས་ལ་སོགས་པ་ནས་ཆོས་ཀྱི་ཁམས་ཀྱི་བར་དུ་བྱུང་བ་ནི་ཤེས་དང་ཤེས་བྱ་བྱུང་བའོ། །དེའི་ཟད་པ་ནི་སེམས་ཀྱི་གཟུང་བ་དང་འཛིན་པ་རྒྱངས་ཆད་དུ་སྣང་བའི་རགས་པའི་
གཉིས་སྣང་གཞན་གྱིས་སྟོང་པ་ཉིད་དེ། དེ་བས་ན་གཉིས་སྣང་རགས་པ་ལོག་པའི་ཡེ་ཤེས་ཀྱི་མཚན་ཉིད་ཀྱི་སེམས་རྩེ་གཅིག་པ་ལ་ནི་རང་སེམས་ཞེས་བྱའོ། །དེ་ལྟ་བུའི་སེམས་དེ་ནི་སངས་རྒྱས་ཀུན་གྱི་དངོས་པོ་སྟེ་རང་བཞིན་སྟོང་པ་ཉིད་ལ་ཞུགས་ཤིང་
ཞི་བ་སྟེ། སྣང་བ་ཙམ་དང་ཐམས་ཅད་སྟོང་པར་གཅིག་ཏུ་༼པ་ཚབ་ཀྱིས། དེ་ནི་ཐམས་ཅད་སྟོང་པ་ཉིད་གཅིག་པུའི་མཐར་ཐུག་པར་འགྱུར་ཏེ། ཞེས་བསྒྱུར་བ་བདེའོ། །༽མཐར་ཐུག་པར་འབྱུང་བར་འགྱུར་ཏེ། ༼འདི་ནི་སྔར་རབ་ཀྱི་མཐར་ཐུག་པར་སོན་པ་ཞེས་བཤད་པ་དེ་ཡིན་ནོ། །༼
ཞེས་པ་ནི་སྣང་བ་གསུམ་གྱི་བདག་ཉིད་སྟོང་པ་གསུམ་མོ། །ཙམ་གྱིས་སྒྲས་ཀུན་རྟོག་རྣམས་དེའི་དུས་ན་ཡོད་པ་གཅོད་དེ། ཞི་བའི་དོན་ནོ། །ནམ་མཁའ་ནི་སྟོང་པ་ཉིད་ཡིན་པས་ཐམས་ཅད་སྟོང་པ་བཞི་པའོ། །དེ་ལ་རབ་ཏུ་གནས་པ་ཞེས་པ་ནི་སྟོང་པ་གསུམ་རིམ་གྱིས་ཐིམ་ནས། ཐམས་ཅད་སྟོང་པ་ཉིད་གཅིག་
པུའི་མཐར་ཐུག་པར་འགྱུར་རོ། །༽ཡན་ལག་གཉིས་པའི་དབྱེ་བ་རྣམ་པ་ལྔའོ། །༼སངས་རྒྱས་ཞེས་པའི་རྐང་པ་གཉིས་ཀྱང་སེམས་རྩེ་གཅིག་པའི་བཤད་པར་སྣང་བས་སེམས་རྩེ་གཅིག་པ་ལ་སྟོང་པ་བཞིར་བྱའོ། །དེ་བཞིན་དུ་རྡོ་རྗེ་འཕྲེང་བའི་སྦས་བཤད་ཀྱི་ཁམས་འབྱུང་བ་བཞི་
སྤྱན་སོགས་བཞིར་སྒོམ་པའི་ལུས་དབེན་གྱི་སྐབས་སུ་ཡང༌། རླུང་དང་མེ་དང་ཆུ་དང་ས། །སྤྱན་ལ་སོགས་པ་བཞི་པོ་སྟེ། །ཡེ་ཤེས་བདག་ཉིད་ཅན་གསུམ་དུ། །ཤེས་བྱ་སངས་རྒྱས་བྱང་ཆུབ་སྟེར། །ཞེས་ཡེ་ཤེས་གསུམ་སྐྱེ་བ་གཅིག་བཤད་པ་ནི། སྒྲོན་གསལ་ལས། བསམ་གཏན་གྱི་

སྐབས་སུ་སྟོང་པ་བཞི་འབྱུང་བར་བཤད་པ་དང་ཤིན་ཏུ་མཐུན་ལ། སྟོང་པ་བཞི་པ་ནི་དཔེའི་འོད་གསལ་ཡིན་ཏེ། དེ་ཉེར་ཐོབ་ཀྱི་ནང་དུ་བསྡུས་ནས་སེམས་དབེན་ཚུན་ཆད་དུ་སྟོང་པ་གསུམ་དུ་གསུངས་ཀྱང༌། དཔེའི་འོད་གསལ་ལོགས་སུ་བྱས་ན་སྟོང་པ་བཞིར་འགྱུར་རོ། །འདིའི་སྐྱེ་ཚུལ་ཁུངས་དང་བཅས་པ་ནི་རིམ་
ལྔ་གསལ་སྒྲོན་ལས་ཤེས་པར་བྱའོ།། ༈ ཡེ་ཤེས་ལྔ་ཡི་ཞེས་བྱ་བ་ལ་སོགས་པ་ལ། མེ་ལོང་ལྟ་བུ་ལ་སོགས་པ་ཡེ་ཤེས་ལྔ་ཡི་རང་བཞིན་གྱི་དབུགས་ཏེ། ཡང་ཡེ་ཤེས་ལྔའི་དབུགས་དེ་ཉིད་ས་ལ་སོགས་པའི་བདག་ཉིད་༼
ཡེ་ཤེས་ལྔའི་རང་བཞིན་ཞེས་པའི་རྐང་པ་བཞིས་གསང་བའི་སྣ་རྩེར་རྫས་ཀྱི་ཐིག་ལེ་སྒོམ་པ་དང༌། རྐང་པ་དང་པོ་གཉིས་དང་རིན་ཆེན་ཞེས་པ་ནས་རང་སྔགས་ཞེས་པའི་བར་གྱིས་སྟེང་གི་སྣ་སྒོར་རྡོར་བཟླས་བྱེད་པའི་འོད་ཀྱི་ཐིག་ལེ་སྒོམ་པ་དང༌། སྙིང་ཁར་ཞེས་པ་མན་ཆད་རྐང་པ་ཕྱེད་དང་གཉིས་ཀྱིས་
སྙིང་ཁའི་སྣ་རྩེར་མི་ཤིགས་པའི་ཐིག་ལེ་སྒོམ་པ་དགོས་པ་དང་བཅས་པ་བསྟན་ཏེ། སྣ་རྩེ་གསུམ་དུ་ཐིག་ལེ་གསུམ་སྒོམ་པའི་སྲོག་རྩོལ་གསུམ་སྒོམ་པའོ། །ཡེ་ཤེས་ལྔ་དང་འབྱུང་བ་ལྔ་དང༌། རླུང་ལྔ་སྦྱོར་ཚུལ་དང་རྩ་བར་པདྨའི་སྣ་རྩེར། ཞེས་པ་མ་དག་པ་ཡིན་པར་ལེའུ་དྲུག་པར་བཤད་
ཟིན་ནོ། །༽ཅན་རང་གི་རྡོ་རྗེའི་བུ་ག་ལས་བྱུང་ནས། རིག་མའི་པདྨའི་སྣ་ཡི་རྩེ་མོར་གོང་བུའི་གཟུགས་ཀྱིས་ཏེ། བྱང་ཆུབ་ཀྱི་སེམས་ཀྱི་ཐིག་ལེའི་གཟུགས་ཀྱིས་བསྒོམ་པར་བྱའོ། །སྔར་ཡེ་ཤེས་དང་འབྱུང་བའི་དབུགས་སུ་བཤད་པའི་དབུགས་དེ་
ཉིད་གྱེན་དུ་དབང་པོའི་སྒོར་འགྲོ་བའི་དབུགས་ནི་༼རླུང་རྣམས་ཐིག་ལེའི་ངོ་བོར་འགྱུར་ཚུལ་ནི། ལེའུ་དྲུག་པའི་སྒྲོན་གསལ་ལས། ཐབས་ཤེས་སྙོམས་པར་འཇུག་པའི་དུས་སུ་སྟེང་ན་གནས་པའི་སྲོག་རྩོལ་གྱི་རླུང་སྙོམས་འཇུག་གི་དགའ་བས་དྲངས་པས་ཆགས་པའི་མེས་ཞུ་ནས་ཐིག་

ལེར་འགྱུར་བར་བཤད་དོ། །༽ཁ་དོག་སྣ་ལྔ་པ་སྟེ་དེ་བཞིན་གཤེགས་པ་ལྔའི་བདག་ཉིད་ཅན་ནོ། །དེ་ཉིད་ཀྱིས་ན་རིན་པོ་ཆེའོ། །སྲོག་ནི་འཚོ་བའོ། །རྩོལ་ཞིང་རིང་དུ་སྤྲོས་པ་གང་ཡིན་པ་དེ་ནི་སྲོག་གི་དང་རྩོལ་བ་ཞེས་བྱ་བར་རྩ་རྒྱུད་
ལས་བཤད་དོ། །ཅེས་བྱ་བར་ཤེས་པར་བྱ་སྟེ། ༼པ་ཚབ་ཀྱིས། གང་གིས་བསྲིང་ཞིང་རིང་དུ་མཆེད་པར་བྱེད་པས་ན་དེ་ནི་སྲོག་རྩོལ་ཞེས་བསྒྱུར་བ་བདེ་ལ། དོན་ནི་གང་གིས་སྲོག་སྟེ་ཚེ་རིང་དུ་སྲིང་བར་བྱེད་པའི་རླུང་ལ་སྲོག་རྩོལ་དུ་བརྗོད་པའོ། །རྩོལ་བའི་སྐད་དོད་ཨ་ཡཱ་མ་ཞེས་པ་འབད་པ་དང་འགོག་པ་
དང་མཆུར་རིང་བ་རྣམས་ལ་འཇུག་པ་ལས། འདིར་ནི་ཕྱི་མ་ཡིན་པས་སྲོག་དང་རྩོལ་བ་ཞེས་པ་ནི་འགྱུར་ནོར་བའོ། །ཞེས་བོད་ཀྱི་མཁས་པ་གསུང་ངོ༌། །དེས་ན་རྒྱུད་གཞན་ནས་སྲོག་འགོག་པ་སྲོག་རྩོལ་གྱི་དོན་དུ་བཤད་པ་ནི་འགོག་པའི་སྟེང་ནས་ཡིན་ལ། འདིར་ནི་རིང་དུ་བསྲིང་བའི་སྟེང་ནས་བཤད་པས་སྲོག་
རྩོལ་གྱི་སྒྲ་དོན་མི་འདྲ་ཡང་། ལམ་དེས་རོ་རྐྱང་གི་རླུང་འགོག་པར་འདྲའོ། །༽སྟེང་གི་སྒོར་འགྲོ་བའི་རླུང་དེ་ཉིད་འཇུག་པ་ལ་སོགས་པའི་ངོ་བོ་ཉིད་ཀྱིས་ཉིན་དང་མཚན་དུ་རང་གི་ངང་གིས་ཟློས་པར་གྱུར་པའི་ཕྱིར་རོ། །རང་སྔགས་སྙིང་ཁར་ཏེ་རང་གི་སྙིང་ཁའི་པདྨ་ལ་
རྩ་འདབ་བརྒྱད་པའི་དབུས་སུ་ཨ་ཐུང་ལ་སོགས་པ་མི་ཤིགས་པའི་ཐིག་ལེ་བསམ་པའོ་ནས་དེ་ལྟར་བསྒོམས་པའི་དགོས་པ་ནི་སྲོག་ནི་རླུང་རྣམས་སོ། །ཐིག་ལེ་ནི་མི་ཤིགས་པའོ། །དེར་གྱུར་པར་བཞག་༼སོ་ཞེས་ཡར་བཅད་དོ། །༽པ་ནི་དེར་གཏོགས་པར་དགོད་
ཅེས་པ་མི་ཤིགས་པའི་ཐིག་ལེ་ལ་རླུང་རྣམས་སྡུད་པའོ། །ཅེས་བྱ་བ་མི་ཤིགས་པར་གཏོགས་པར་དགོད་པ་སྟེ་ཡན་ལག་གསུམ་པའོ།། ༈ རང་གི་གཟུགས་ལ་སོགས་པའི་ཡུལ་ལྔའོ། །དབང་པོ་ནི་མིག་ལ་སོགས་པ་ལྔ་སྟེ། དེ་ལ་ཡུལ་དང་དབང་པོ་

གཉིས་དགག་ཅིང་ཏེ་ངེས་པར་ཐིམ་པ་ནི་དེ་གཉིས་འཆི་རིམ་བཞིན་དུ་ཐིམ་པ་ནི་རང་དབང་དགག་པ་ཞེས་པའི་དོན་ནོ་ནས། རིན་ཆེན་དགག་པ་ནི་དབང་ཤེས་ཐིམ་པ་དེའི་འོག་ཏུ་ཡུལ་དུ་སྣང་བ་དང་མིག་སོགས་ཀྱི་དབང་པོའི་རྟེན་དུ་གྱུར་པའི་རིན་པོ་ཆེ་སྟེ། ཡིད་ཀྱི་རྣམ་ཤེས་ཀྱི་སེམས་ཀྱི་རིན་པོ་
ཆེ་རགས་པ་སྲོག་གི་དང་རྩོལ་བ་རླུང་རགས་པ་དང་བཅས་པར་དགག་ཅིང་ཏེ་ནུབ་ཅིང་ཐིམ་པར་གྱུར་པའི་བཟུང་བ་གང་ཡིན་པ་དེ་ནི་འཛིན་པ་ཡིན་པར་བཤད་དེ། དེ་གང་ཞེ་ན། ཡང་དག་པའི་མཐའ་འོད་གསལ་གྱི་ཡེ་ཤེས་ཞེས་བྱ་བསྟེ་སེམས་གསུམ་རིམ་གྱིས་
ཐིམ་ནས་འོད་གསལ་དུ་ཞུགས་པའོ། །འདིས་འོད་གསལ་དུ་ཞུགས་པའི་སྔོན་དུ་དབང་ཤེས་ཀྱང་ཐིམ་པར་བསྟན་པ་ནི་དཔེ་དང་དོན་གྱི་འོད་གསལ་གཉིས་ཀ་ལ་འདྲའོ། །སེམས་ནི་འགོག་པའི་རྡོ་རྗེར་གྱུར། །མཚན་མར་ཉེར་འཛིན་འབྱུང་བར་འགྱུར། །ཞེས་བྱ་བ་ལ། འགོག་པའི་རྡོ་རྗེ་ནི་འོད་གསལ་
བའོ། །དེར་གྱུར་པ་ནི་སེམས་འོད་གསལ་དེར་ཞུགས་ནས་དབྱེར་མེད་དུ་གྱུར་པའོ། །དེ་ལ་སྔོན་དུ་རྟགས་འཆར་ཚུལ་ནི་མཚན་མ་རྣམས་ཀྱི་ཉེ་བར་འཛིན་པ་ནི་མཚན་མར་ཉེར་འཛིན་ཏེ་མཚན་མར་སྣང་བའོ། །འབྱུང་བར་འགྱུར་བ་ནི་སྐྱེ་བར་འགྱུར་བའོ། །དེ་ལྟར་སྐྱེ་བའི་
མཚན་མའི་ཁམས་ནི་རྣམ་པ་ལྔར། །བྱང་ཆུབ་རྡོ་རྗེ་རྡོ་རྗེ་འཆང་གིས་གསུངས་པ་ཡིན་ནོ། །ཞེས་བྱ་བ་ནི། སྒྲུབ་པ་པོའི་ལུས་ཀྱི་ས་ཆུ་ལ་ཐིམ་པར་གྱུར་པ་ལས་སྨིག་རྒྱུ་དང་འདྲ་བར་སྣང་བར་འགྱུར་བ་ནི་མཚན་མ་དང་པོའོ། །དེ་བཞིན་དུ་ཆུ་མེ་ལ་ཐིམ་པར་གྱུར་
པ་ལས་དུ་བ་ལྟ་བུ་སྟེ་གཉིས་པའོ། །མེ་རླུང་ལ་ཐིམ་པར་གྱུར་པ་ལས་ནམ་མཁའ་སྣང་བར་གྱུར་པ་མེ་ཁྱེར་ལྟ་བུ་སྟེ་གསུམ་པའོ། །ཁམས་ཕྲ་བ་ནི་རླུང་སྟེ། དེ་ཡང་རང་བཞིན་གྱི་རྟོག་པ་ཆེར་གཡོ་བར་བྱེད་པའོ། །རླུང་དེ་ཀུན་ཏུ་སྣང་བ་གསུམ་གྱི་དང་པོ་སྣང་བར་དུ་

སོང་བ་སྟེ་ཐིམ་པ་ལས་མེ་མར་ལྟར་སྣང་བའི་ཚོགས་ཀྱི་ངོ་བོ་ཉིད་ནི་བཞི་པའོ། །རང་བཞིན་གྱི་ཀུན་ཏུ་སྣང་བ་གསུམ་སྔ་མ་ཕྱི་མ་ལ་ཐིམ་པར་གྱུར་པ་ལས་སྤྲིན་མེད་པའི་ནམ་མཁའ་དང་འདྲ་ཞིང་རྟག་ཏུ་སྣང་བ་འོད་གསལ་བ་ཙམ་དུ་
གྱུར་པ་ནི་ལྔ་པའོ། །མཚན་མ་ལྔ་པོ་དེ་དག་གིས་མྱ་ངན་ལས་འདས་པ་དོན་གྱི་འོད་གསལ་ཐོབ་པར་འགྱུར་རོ། །ས་ཆུ་ལ་ཐིམ་པ་སོགས་ལས་སྨིག་རྒྱུ་སོགས་འབྱུང་བར་བཤད་པ་དེ་ཡང་ཇི་སྐད་དུ་ལས་ཀྱི་མཐའ་རྣམ་པར་འབྱེད་པ་ལས། དང་པོ་ས་ནི་ཆུ་༼
སྤྲིན་མེད་པའི་ནམ་མཁའ་ལྟར་སྣང་བ་སྟོང་བ་སྔ་མ་གསུམ་ལའང་ཡོད་མོད་ཀྱང༌། ཁྱད་པར་ཅན་ནི་བཞི་པའི་གནས་སྐབས་སོ། །༸ལས་མཐའ་རྣམ་འབྱེད་ནི་ཀླུ་བྱང་གི་གཞུང་ཡིན་གྱི། ལས་མཐའ་རྣམ་འབྱེད་ཅེས་པའི་མདོ་ཡིན་ཞེས་སྐལ་ལྡན་གྲགས་པ་ཟེར་བ་ལྟར་མིན་ནོ། །༽ལ་ཐིམ། །
ཆུ་ཡང་མེ་ལ་ཐིམ་པར་འགྱུར། །མེ་ནི་རླུང་ལ་ཐིམ་འགྱུར་ཞིང༌། །རླུང་ཡང་རྣམ་པར་ཤེས་ལ་འཇུག། རྣམ་ཤེས་གཟུང་བ་སྟེ་འཛིན་པ་དེ་ཉིད་ནི། །འོད་གསལ་བར་ཡང་འཇུག་པ་ཡིན། །ཞེས་གསུངས་པ་ལས་ཤེས་སོ། །བརྟན་པར་གྱུར་ཅིང༌། །སྟེ་འོད་
གསལ་དུ་རྣམ་པར་དག་པར་གྱུར་ནས། རྡོ་རྗེའི་ལམ་ནས་སྟེ་སྨིག་རྒྱུ་སོགས་ཀྱི་གོ་རིམ་ལས་འདའ་བར་མི་བྱ་༼གཞུང་དེར་ལུང་དེ་དག་གིས་གཞིའི་འཆི་རིམ་བསྟན་ཀྱང༌། དེ་དང་ལམ་གྱི་འོད་གསལ་དུ་འཇུག་པ་གཉིས་སྨིག་རྒྱུ་བཞིན་དུ་འཆར་བ་སོགས་འདྲ་བས་འདིར་དྲངས་སོ། །
༽བའི་མཚན་མ་ལྔའི་རིམ་གྱིས་འོད་གསལ་བར་འཇུག་པས། ནམ་མཁའི་ཁམས་སྟེ་འཇིག་རྟེན་གྱི་ཁམས་རྣམས་སུ་སྤྲོ་བར་བྱ་ཞིང༌། ཆོས་ཀྱི་སྐུའི་ཚུལ་གྱིས་ཁྱབ་པར་བྱའོ། །༼ཞེས་པ་ནི་སྣོད་བཅུད་ཀུན་གྱི་ཆོས་ཉིད་ལ་བློས་ཁྱབ་པར་བྱེད་པའི་དོན་ནོ། །

༼དེ་དག་ནི་འཛིན་པའི་ཡན་ལག་ཅེས་བྱ་བ་བཞི་པའོ། །༼སྒྲོན་གསལ་ལོ་ཆེན་གྱིས་བསྒྱུར་བ་ལས། རང་དབང་ཞེས་པའི་རྐང་པ་དང་པོ་གཉིས་ཀྱི་བཤད་པ་རྫོགས་མ་ཐག། འདི་ནི་འཛིན་པ་ཞེས་བྱ་བའི་ཡན་ལག་བཞི་པའོ། །ཞེས་འབྱུང་ཞིང༌། པ་ཚབ་ཀྱི་འགྱུར་ཡང་དེ་དང་འདྲའོ། །འགོས་
འགྱུར་ལས། སྐབས་འདིར་དེ་དག་ནི་འཛིན་པའི་ཡན་ལག་ཞེས་བྱ་བ་བཞི་པའོ། །ཞེས་གཞུང་དེ་རྣམས་ཐམས་ཅད་འཛིན་པའི་ཡན་ལག་གི་གཞུང་དུ་མཛད་པ་བཞིན་དུ་ཆག་འགྱུར་ལས་ཀྱང་འབྱུང་ངོ༌། །དེ་ལྟར་རྒྱ་དཔེ་ལ་གཉིས་ཡོད་པར་སྣང་ཡང་འགོས་འགྱུར་ལྟར་ལེགས་པ་ནི་འགྲེལ་པའི་བཤད་པས་ཤེས་སོ།། 
༈ དེ་ལྟར་བདག་ཉིད་འོད་གསལ་བར་སོང་བར་རྣམ་པར་བསྒོམ་ཞིང་སྟེ་མངོན་སུམ་དུ་བྱས་ནས། གང་སྔོན་རྗེས་སུ་དྲན་པ་སྨིག་རྒྱུ་འདྲ་བ་ལ་སོགས་པའི་རྣམ་པས་ཡང་དག་པའི་མཐའ་ཐོབ་པ་དེ་དང་འདྲ་ཞིང་སྨིག་རྒྱུ་ལ་སོགས་པའི་གོ་རིམས་
སྔར་བཤད་པ་དེ་ཉིད་ཀྱི་རིམ་གྱིས་སྤྲོ་བར་བྱ་ཞིང་བསྐྱེད་པར་བྱ་སྟེ། བཤད་མ་ཐག་པ་དེ་དག་ནི་རྗེས་སུ་དྲན་པ་ཞེས་བཤད་པ་ཡིན་པར་ཤེས་ཤིང་ཁོང་དུ་ཆུད་པར་བྱའོ། །སོ་སོར་སྣང་བ་དེ་ལས་སྐྱེ་ཞེས་བྱ་བ་ལ། སོ་སོར་སྣང་བ་ནི་ཡང་དག་པར་༼
སྔར་ལུགས་མཐུན་དུ་འོད་གསལ་དུ་ཞུགས་པའི་ཚེ་སྨིག་རྒྱུ་སོགས་ཀྱི་རྣམ་པས་ཞུགས་པ་བཞིན་དུ། ལུགས་ལྡོག་གི་ཚེ་ཡང་རིམ་པ་དེ་བཞིན་དུ་ལྡང་བར་བཤད་པས། འོད་གསལ་ལས་ཉེར་ཐོབ་སྐྱེ་བ་ནས་གཟུང་སྟེ། སྣང་བའི་འོག་ཏུ་མར་མེ་དང༌། དེ་ནས་མེ་ཁྱེར་དང༌། དེ་ནས་དུ་བ་དང༌། དེ་ནས་སྨིག་རྒྱུ་ལྟ་བུའི་
བར་རྣམས་སྐྱེའོ། །༽རིག་པ་འོད་གསལ་གྱི་ཡེ་ཤེས་སྟེ། འོད་གསལ་དེ་ལས་རྗེས་སུ་དྲན་པའི་ཡན་ལག་སྐྱེ་བར་འགྱུར་གྱི། གཞན་དུ་ནི་མ་ཡིན་ནོ། །༼ཞེས་ནན་ཏན་དུ་གསུངས་པ་ནི། འོད་གསལ་དུ་འཇུག་པ་ལ་ལུགས་མཐུན་དང་ལུགས་ཟློག་གཉིས་ཡོད་པ་ལས་

རྗེས་དྲན་དེ་གཉིས་གང་གི་སྐབས་དང་སྦྱར་སྙམ་པ་ལ་འོད་གསལ་ལས་ལུགས་ལྡོག་ཏུ་ལྡང་བའི་རིམ་པ་ལ་བཤད་དགོས་ཀྱི། དེ་ལས་གཞན་ལུགས་མཐུན་དང་སྦྱོར་བ་མིན་ནོ་ཞེས་ངེས་པར་བྱ་བའི་དོན་དུ་ཡིན་ནོ། །དེ་ལྟར་ན་དོན་གྱི་འོད་གསལ་ལས་ལུགས་ལྡོག་ཏུ་ལངས་པའི་སྣང་
བ་གསུམ་ནས་སྨིག་རྒྱུའི་བར་ནི་རྗེས་དྲན་ཡིན་པས། རྗེས་སུ་དྲན་པ་ཞེས་བཤད་དོ། །ཞེས་པ་སྐབས་འདིར་འོང་བ་ནི་དོན་གྱི་རིམ་པའོ།། ༈ ཐབས་དང་ཞེས་བྱ་བ་ལ་སོགས་པ་ལ། ཐབས་ནི་དང་ཤེས་རབ་ནི་སྙོམས་པར་འཇུག་པ་ནི་སྟེ་ཀུན་རྫོབ་
ཀྱི་བདེན་པ་དག་པའི་སྒྱུ་མའི་སྐུ་དང་དོན་དམ་པའི་བདེན་པལ་གསུངས་ཀྱང་དེ་དང་རོ་གཅིག་པའི་འོད་གསལ་གྱི་ཡེ་ཤེས་སོ་འི་ངོ་བོ་དབྱེར་མེད་དུ་སྦྱོར་བའོ་ས་དངོས་པོ་ཐམས་ཅད་དེ། རྒྱུ་བ་བཅུད་དང་མི་རྒྱུ་བ་སྣོད་ཀྱི་ངོ་བོས་གནས་པ་དེ་མདོར་བསྡུས་པ་གོང་
བུའི་ཚུལ་གྱིས་ཏེ། ལྷའི་སྐུ་ཕྱག་རྒྱ་ཆེན་པོའི་གཟུགས་ཀྱིས་གཅིག་ཏུ་བྱས་ནས། རྒྱུ་བ་དང་མི་རྒྱུ་བ་དེའི་དབུས་སུ་ཟུང་དུ་འཇུག་པའི་བདག་ཉིད་ཅན། རྡོ་རྗེ་འཆང་ཆེན་པོའི་གཟུགས་རྣམ་པར་བསྒོམ་པར་ཤེས་པར་བྱའོ། །འོད་གསལ་ལས་ཆུ་ལས་ཉ་
ལྡང་གི་ཚུལ་དུ་རིམ་པ་འདི་ཉིད་ཀྱིས་ཡུད་ཀྱིས་ཞེས་པ་སྟེ་སྐད་ཅིག་ཙམ་གྱིས་སོ། །ཡེ་ཤེས་རྫོགས་བྱེད་པ་༼གཅིག་ཏུ་བྱ་ཚུལ་ནི་བརྟན་གཡོ་ཐམས་ཅད་ཀྱི་རྩ་བ་ནི་རླུང་སེམས་ཙམ་དུ་ཟད་ཅིང་དེ་ཡང་ཟུང་འཇུག་གི་སྐུ་གཅིག་ཏུ་བསྐྱེད་པའོ། །༼ཞེས་པ་སྟེ་༽
ཙམ་གྱི་སྒྲས་འོད་གསལ་ལས་གཞན་གྱིས་བར་ཆོད་པ་གཅོད་དོ། །༽ཡེ་ཤེས་ཀྱི་སྐུ་རྫོགས་པར་བྱེད་པ་ནི་ཏིང་ངེ་འཛིན་ཏེ་ཡན་ལག་དྲུག་པ་ཡིན་པར་བཤད་དོ།། ༈ འདུས་པའི་རྩ་རྒྱུད་དང་རྒྱུད་ཕྱི་མར་མ་ཟད་དཔལ་སྒྱུ་འཕྲུལ་དྲ་བ་ལས་ཀྱང༌། 

སྔགས་དང་ཡེ་ཤེས་ཀྱི་སྐུའི་ལྷ་བསྐྱེད་པའི་དབྱེ་བ་འདུས་པར་བཤད་པ་འདི་ཉིད་གསལ་བར་གསུངས་ཏེ། རྣལ་འབྱོར་རྣམ་གསུམ་ཤེས་བྱ་སྟེ། །བྱིན་གྱིས་བརླབས་པའི་རྣལ་འབྱོར་དང་ཡོངས་སུ་བརྟགས་པའི་རྣལ་འབྱོར་དང༌། །གཟུགས་ཉིད་ཡོངས་སུ་
རྫོགས་པ་སྟེ། །རྣལ་འབྱོར་སངས་རྒྱས་རྣམས་ཀྱིས་བསྔགས། །སྔགས་ཀྱིས་བྱིན་བརླབས་ང་རྒྱལ་བསྐྱེད། །འགྱུར་གསར་གཉིས་ཀ་ལས། བྱིན་རླབས་ཙམ་གྱིས་ང་རྒྱལ་བསྐྱེད་ཅེས་འབྱུང་སྟེ། ༼བསམ་གྱིས་མི་ཁྱབ་གཟུགས་རྫོགས་པའི། །རྣལ་འབྱོར་ཞེས་འབྱུང་བ་ལེགས་སོ། །
༽སྔགས་ཞེས་པ་ནི་མེད་དོ། །ཙམ་གྱིས་ནི་ས་བོན་སོགས་ལས་བསྐྱེད་པ་གཅོད་པས་ལྷ་དེར་དཀྲོང་བསྐྱེད་དུ་བྱིན་གྱིས་བརླབས་པ་ཙམ་གྱིས་ལྷ་དེའི་ང་རྒྱལ་བསྐྱེད་པ་ནི་རྣལ་འབྱོར་བྱིན་གྱིས་བརླབས་པའི་ཡིན་པར་གསུངས། །བྱང་ཆུབ་སེམས་ནི་དག་པ་ནི་སྟོང་པར་བསྒོམས་
ནས་ཐ་མལ་གྱི་སྣང་བ་དག་པར་བྱེད་པའོ་དང༌། །གསང་སྔགས་ས་བོན་ནི་ལྷ་སོ་སོའི་ས་བོན་ལ་སོགས་པའི་སྔགས་སྐྱེས་བའི་ཆེན་པོ་ལས། །ཕྱག་རྒྱའི་ཚོགས་སུ་བརྟགས་པ་སྟེ་སོ་སོའི་ཕྱག་མཚན་དུ་བསྐྱེད་པ་ཡིས། །རིམ་གྱིས་ལྷའི་གཟུགས་ནི་རྫོགས་པར་
བྱས་པ། །དེ་ནི་བརྟགས་པར་བརྗོད་པ་སྟེ། །རྣལ་འབྱོར་ཆོ་ག་ཡིན་པར་གསུངས། །དཀྱིལ་འཁོར་པའི་ལྷ་བསྡུ་བ་དང་སྤྲོ་བར་བྱ་བ་ལས་ཏེ་བྱེད་པ་པོ། །མཚན་དང་དཔེ་བྱད་ཀྱི་རྣམ་པའི་མཆོག་ཀུན་དང་ལྡན་པའི་སྐུ་དག། འོད་གསལ་ལས་སྐད་ཅིག་
སྟེ་ཡུད་ཙམ་གྱི་ཡེ་༼བརྟགས་པའི་རྣལ་འབྱོར་ཡིན་པར་གསུངས་སོ། ༸། རྣམ་པ་ཀུན་གྱི་མཆོག་ལྡན་པ། །སྤྲོ་དང་བསྡུ་བ་བྱེད་པ་པོ། །ཡུད་ཀྱིས་ཡེ་ཤེས་རྫོགས་པ་ནི། །ཞེས་འབྱུང་ངོ་། །༼ཤེས་ཀྱི་སྐུས་རྫོགས་པ། །ར་བཞེངས་པའི་ཟུང་འཇུག་ནི། རྫོགས་པའི་རྣལ་འབྱོར་ཞེས་

བྱ་བར་བརྗོད་དོ། །ཞེས་འབྱུང༌བ་དང༌། ༈ སྒྱུ་དྲར་མ་ཟད་རྣམ་པར་སྣང་མཛད་མངོན་པར་བྱང་ཆུབ་པ་ལས་ཀྱང༌། དག་པ་དང་མ་དག་པའི་ལྷའི་རྣལ་འབྱོར་རྣམ་པ་གཉིས་སྟོན་ཏེ། གསང་བའི་བདག་པོ་ལྷའི་གཟུགས་༼
ཞེས་གསུངས་པའི་རྣལ་འབྱོར་དང་པོ་གཉིས་ནི་བསྐྱེད་རིམ་པའི་སྔགས་ཀྱི་སྐུ་ཡིན་ལ། རྣལ་འབྱོར་གསུམ་པ་ནི་རྫོགས་རིམ་པའི་ཡེ་ཤེས་ཀྱི་སྐུའོ། །རྒྱུད་འདི་སློབ་དཔོན་ཀུན་སྙིང་གིས་རྣལ་འབྱོར་རྒྱུད་དུ་བཀྲལ་ཡང༌། འདིར་དེ་མི་འདོད་དེ་གསང་འདུས་བཞིན་ནོ། །༽ཀྱང་རྣམ་པ་
གཉིས་ཏེ། ཡོངས་སུ་དག་པ་དང་ཡོངས་སུ་མ་དག་པའོ། །དེ་ལ་ཡོངས་སུ་དག་པའི་ལྷའི་སྐུ་ནི་དེ་ཁོ་ན་ཉིད་ཇི་བཞིན་དུ་རྟོགས་པའི་ངོ་བོ་སྟེ་མཚན་མར་འཛིན་པ་ཐམས་ཅད་དང་བྲལ་བའོ། །ཡོངས་སུ་མ་དག་པའི་སྐུ་ནི་མཚན་མ་ར་འཛིན་པ་དང་བཅས་པའི་
གཟུགས་ཏེ་ཁ་དོག་དང་དབྱིབས་སུ་བདེན་པར་བཟུང་བའོ་སོ། །དེ་ལ་ལྷའི་གཟུགས་རྣམ་པ་གཉིས་ཀྱིས་བྱ་བ་གཉིས་འགྲུབ་པར་འགྱུར་ཏེ། མཚན་མ་དང་བཅས་པས་ནི་མཚན་མ་དང་བཅས་པའོ། །མཚན་མ་མེད་པས་ནི་མཚན་མ་དང་བཅས་པའི་དངོས་གྲུབ་
ཀྱང་འགྲུབ་པར་འགྱུར་རོ། །མཚན་མར་བཅས་པས་མཚན་བཅས་ཀྱི། །དངོས་གྲུབ་རྒྱལ་བ་དམ་པ་བཞེད། །མཚན་མ་མེད་ལ་གནས་པས་ནི། །མཚན་མ་ཅན་ཡང་འགྲུབ་ཏུ་རུང༌། །དེ་བས་རྣམ་པ་ཐམས་ཅད་དུ། །མཚན་མ་མེད་པ་བསྟེན་པར་བྱ། །༼
ཀྱང་གིས་སྒྲས་ནི་འཇིག་རྟེན་ལས་འདས་པའི་དངོས་གྲུབ་ཀྱང་འགྲུབ་པར་སྟོན་ནོ། །༽ཞེས་བྱ་བ་སྟེ། ༼རྟག་ཏུ་༽སྤྱོད་རྒྱུད་ཁུངས་སུ་དྲངས་པ་ནི་འདུས་པར་བཤད་པའི་སྔགས་དང་ཡེ་ཤེས་ཀྱི་སྐུ་ནི། མ་དག་པ་དང་དག་པའི་ལྷའི་སྐུ་ཡིན་པའི་ཆ་ནས་ལུང་ཕྱོགས་མཐུན་དུ་དྲངས་པའོ། །

འདིར་སྦྱོར་བ་ཡན་ལག་དྲུག་བཤད་པ་ལ་དགོངས་པས་བཤད་པའོ།། ༈ དེ་ལྟར་ལྷའི་རྣལ་འབྱོར་རྣམ་པ་གཉིས་བསྟན་ནས། ད་ནི་སྒྲུབ་པའི་གནས་བསྟན་པར་བྱ་བའི་ཕྱིར། དགོན་པ་ཆེན་པོ་ཞེས་བྱ་བ་ལ་སོགས་པ་གསུངས་ཏེ། རྐང་པ་དེ་བཞིའི་ཚིག་གི་དོན་གོ་སླའོ། །བཅོམ་༼
ཞེས་པ་ནི་རྫོགས་རིམ་པའི་བསྙེན་པ་ཡན་ལག་དྲུག་ལ་ཡེ་ཤེས་བདུད་རྩི་ཞེས་པ་དང༌། མིག་སོགས་ལྔ་ལ་སངས་རྒྱས་ལྔ་ཞེས་པ་དང༌། རླུང་ལྔ་ལ་ཡེ་ཤེས་ལྔ་དང༌། འབྱུང་བ་ལྔ་དང༌། རིན་ཆེན་ཁ་དོག་སྣ་ལྔ་པ་ཞེས་པ་དང༌། སེམས་ཐིམ་པ་ལ་རིན་པོ་ཆེ་འགོག་པ་ཞེས་དོན་གཞན་ལ་དགོངས་ནས་སྒྲ་
འགལ་བས་བཤད་པ་ལ་དགོངས་པ་ཡིན་གྱི། དེ་ཐམས་ཅད་ལ་དགོངས་བཤད་ཀྱི་མཚན་ཉིད་ཚང་མི་དགོས་པ་ནི་དགོངས་བཤད་གཞན་ལ་ཡང་མང་ངོ༌། །༼བཅོམ་ལྡན་འདས་སྐུ་གསུང་ཐུགས་དབྱེར་མི་ཕྱེད་པས་རྡོ་རྗེ་ཡང་ཡིན་ལ། མཆོག་གི་དངོས་གྲུབ་ཀྱི་ངོ་བོ་ཡང་ཡིན་པས། སྒྲུབ་པ་ཆེན་པོ་རྡོ་རྗེ་འཆང་
གིས་དེ་སྐད་ཅེས་བཀའ་སྩལ་ཏོ། །དྲང་བའི་དོན་ཏོ།། ༈ སྐབས་འདིར་ངེས་དོན་ལུང་སྟོན་གྱི་ལུང་གིས་བཤད་པ་བརྗོད་པར་བྱ་སྟེ། མེ་ལོང་ཞེས་བྱ་དགོན་པ་ཆེ། །མཉམ་ཉིད་ཅེས་བྱ་ས་ཕྱོགས་སོ། །སོ་སོར་རྟོག་བྱ་རབ་ཏུ་དབེན། །རྣམ་པར་དག་པ་ཆོས་
དབྱིངས་ཡེ་ཤེས་ནི་རི་བོ་ནགས། །བྱ་བ་སྒྲུབ་པའི་ཆུ་ངོགས་སུ། །རིགས་དྲུག་པ་རྡོ་རྗེ་འཆང་ཉིད་ནི་གནས་དེ་རྣམས་སུ་འཐོབ་ཅེས་གསུངས་པའི་བདེ་བ་ཆེན་པོ་ཐོབ་པའོ། །ཞེས་བྱ་བ་སྟེ། ངེས་པའི་དོན་ཏོ།། ༈ དེ་ལྟར་རྣལ་འབྱོར་པ་རྣམ་པ་གཉིས་ཀྱི་གནས་
ཕུན་སུམ་ཚོགས་པ་བསྟན་པ་བྱས་ནས། རིམ་གཉིས་ཀྱི་རྣལ་འབྱོར་པ་དེ་རྣམས་ཉིད་ཀྱི་བསྒྲུབ་པ་སྔར་རྒྱས་པར་བཤད་པ་ལ་ལྟོས་ཏེ་མདོར་༼དྲངས་པ་དེ་རྣམས་རྒྱུད་ཀྱི་དོན་བླངས་པ་ཡིན་གྱི་ཚིག་གཞན་དུ་ཡོད་ཅེས་སྨྲ་བ་ནི། རྣམ་པར་མ་བརྟགས་པ་ཡིན་ཏེ། འགྲེལ་པར་དྲངས་པ་འདི་

ཉིད་དག་པར་བྱ་དགོས་པའི་ཕྱིར་རོ། །༽བསྡུས་པ་བསྟན་པར་བྱ་བའི་ཕྱིར། ཡང་ན་ཞེས་བྱ་བ་ལ་སོགས་པ་གསུངས་ཏེ། བསྐྱེད་པའི་རིམ་པ་ལ་གནས་པ་སྒྲུབ་ཐབས་མདོར་བསྡུས་པ་ལ་དགའ་བ་རྣམས་ཀྱི་ཕྱིར། དུ་གསུངས་པའི་རྡོ་རྗེ་
བཞི་པོ་གསང་བ་འདུས་པའི་རྒྱུད་ཕྱི་མ་ལས་བཤད་པ་ནི། རྡོ་རྗེ་དང་པོ་སྟོང་ཉིད་བྱང་ཆུབ་སྟེ། །རྡོ་རྗེ་གཉིས་པ་ས་བོན་བསྡུས་པའོ། །༼ནི་ཧཱུཾ་ཡིག་ལས་ཉི་མ་བསྐྱེད་པ་ནས་ཟླ་བའི་སྟེང་དུ་ས་བོན་འབྲུ་གསུམ་འགོད་པ་དང༌། དེ་བསྡུས་པ་སྟེ་ཡོངས་སུ་གྱུར་པ་ལས་ཕྱག་
མཚན་བསྐྱེད་པའི་བར་རོ། །༼ཅེས་པ་ནི་ཡེ་ཤེས་ཀྱི་ས་སྒོམ་པ་ནས་ལྷག་མོས་འོད་གསལ་དུ་བསྡུས་པའི་བར་རོ། །འདི་ལྟར་བཤད་པ་རྣམས་མངོན་རྟོགས་དངོས་གཞིའི་དབང་དུ་བྱས་པ་སྟེ། དེས་སྒྲུབ་ཐབས་དངོས་ཀྱི་སྔོན་དུ་འགྲོ་བའི་ཡན་ལག་སྲུང་འཁོར་སོགས་ཀྱང་ཤེས་པར་བྱའོ། །
༽རྡོ་རྗེ་གསུམ་པ་གཟུགས་ཉིད་རྫོགས་པ་ནི་མངོན་བྱང་ལྔ་ལས་སྐུ་རྫོགས་པ་དང་དེ་ལ་བརྟེན་ནས་ལུས་དཀྱིལ་གྱི་སྐུ་རྫོགས་པའོ་སྟེ། །རྡོ་རྗེ་བཞི་པ་ཡི་གེ་དགོད་པའོ། །༼ནི་སྐུ་གསུང་ཐུགས་ཀྱི་ཡི་གེ་དང༌། ཏིང་ངེ་འཛིན་སེམས་དཔའི་ཡི་གེ་དང༌། རིག་
མའི་ལུས་ལ་ཡི་གེ་འགོད་པ་དང༌། རྡོ་རྗེ་དང་པདྨའི་ཡི་གེ་འགོད་པ་སྟེ། མངོན་རྟོགས་བསྡུས་པའི་ལུགས་ཀྱི་རྡོ་རྗེ་བཞིའོ། །རྒྱུད་ཕྱི་མའི་འགྲེལ་པར། འབྱིན་པའི་ཡི་གེ་ལ་སོགས་པས་ལྷ་རྣམས་བསྐྱེད་པ་སྟེ། ཞེས་དཀྱིལ་འཁོར་རྒྱལ་མཆོག་བསྐྱེད་པའི་ཡི་གེ་ཡང་ཡི་གེ་འགོད་པར་མཛད་པ་ནི། 
རྡོ་རྗེ་བཞི་བསྐྱེད་རྒྱས་པའི་དབང་དུ་བྱས་པ་ཡིན་ལ། འདིར་ནི་ཡང་ན་ཞེས་པའི་གནད་ཀྱིས་བསྡུས་པ་ལ་བྱ་དགོས་སོ། །བརྟུལ་ཞུགས་བརྟན་པས་ཞེས་པའི་རྐང་པ་ལྷག་མ་གསུམ་གྱི་བཤད་པ་འོག་ནས་འབྱུང་བ་ནི་རིམ་པ་གཉིས་ཀ་ལ་སྦྱར་རོ། །༽ཞེས་བྱ་བ་སྟེ། དྲང་བའི་དོན་ཏོ། །

༈ བསྐྱེད་རིམ་ལ་གནས་པས་རྡོ་རྗེ་བཞིས་བསྙེན་པ་བྱ་བར་མ་ཟད་མཆོག་གི་སྒྲུབ་པ་རྫོགས་རིམ་ལ་གནས་པ་རྣམས་ཀྱིས་ཀྱང༌། རྡོ་རྗེ་བཞིས་བསྙེན་པ་བསྡུས་པ་བྱ་བར་སྟོན་པ་ལ། ཡང་ན་ཞེས་པ་ནི་དྲང་དོན་གྱི་རྡོ་རྗེ་བཞིས་བསྙེན་པ་བྱ་བ་ལས། ཡང་ན་ངེས་དོན་གྱི་རྡོ་རྗེ་བཞིས་
བསྙེན་པ་བྱ་ཞེས་པའོ། །ངེས་དོན་ལྟར་ན་རྡོ་རྗེ་རྣམ་པ་བཞི་ནི་སྟོང་པ་ཉིད་རྣམ་པ་བཞི་ཡིན་ཏེ། སྟོང་པ་བཞི་པོ་དེས་བསྙེན་པ་བྱ་ཞིང༌། སྟེ་རྡོ་རྗེ་འཆང་ཆེན་པོའི་གོ་འཕང་འཐོབ་པར་བྱ་བའི་ཕྱིར་འབད་པར་བྱའོ། །༼འོ་ན་བསྙེན་པའི་ཡན་ལག་དྲུག་ཏུ་ནི། ཞེས་
སོགས་ཀྱིས་གསུངས་པ་ལྟར་ཡན་ལག་དྲུག་ཀ་ཚང་བས་བསྙེན་པ་བྱ་དགོས་པ་མ་ཡིན་ནམ། སྟོང་པ་བཞི་ཙམ་གྱིས་བསྙེན་པ་བྱ་བ་ཇི་ལྟར་རིགས་སྙམ་ན། སྐྱོན་མེད་དེ་བསྙེན་པ་ལ་ཡན་ལག་དྲུག་ཡོད་ཅིང་དེ་དྲུག་ཚང་བ་བྱ་དགོས་ནའང༌། འདིར་བསྙེན་པ་སྟོང་པ་བཞིར་བསྡུས་པ་ནི། སོར་བསམ་
གྱི་ངོ་བོར་ལུས་དབེན་གྱི་སྐབས་སུ་ཡང་སྟོང་པ་བཞི་དྲངས་ནས་མཉམ་རྗེས་སུ་སྐྱོང་བ་ཡིན་ལ། དེ་བཞིན་དུ་སྲོག་རྩོལ་ངག་དབེན་གྱི་སྐབས་སུ་ཡང་སྣ་རྩེ་གསུམ་གྱི་སྲོག་རྩོལ་གསུམ་བསྒོམས་པའི་མཐུས་སྟོང་པ་བཞི་དྲངས་ནས་སྒོམ་པ་ཡིན་ཞིང་། ཕྱི་ནང་གི་ཐབས་གཉིས་ལ་བརྟེན་ནས་སེམས་
དབེན་སྒོམ་པ་དང༌། སྒྱུ་ལུས་གྲུབ་ནས་བསམ་གཏན་གཉིས་ཀྱིས་འོད་གསལ་སྒོམ་པ་དང༌། སློབ་པའི་ཟུང་འཇུག་ཐོབ་ནས་མི་སློབ་པའི་ཟུང་འཇུག་གི་ཕྱིར་སྤྱོད་པ་བྱེད་པ་ཐམས་ཅད་ཀྱང་སྟོང་པ་བཞི་དྲངས་ནས་མཉམ་རྗེས་སུ་སྐྱོང་བ་ཤ་སྟག་ཡིན་པས། དོན་འདི་རྟོགས་པར་བྱ་བའི་ཕྱིར་དུ་བསྙེན་པ་
བསྡུ་ན་སྟོང་པ་བཞིར་བཤད་པ་འདི་ལེགས་པར་ངེས་དགོས་པ་ཡིན་ནོ། །༽བརྟུལ་ཞུགས་བརྟན་པ་ནི་བརྩོན་འགྲུས་བརྟུལ་བ་སྟེ་རབ་ཏུ་འབར་བ་ཅན་གྱིས་བསྙེན་པ་བྱའོ་སོ། །སྐུ་གསུམ་ནི་རྡོ་རྗེ་འཆང་ཆེན་པོ་སྟེ་དེ་དང་བདག་མཉམ་པར་གྱུར་པ་ནི་རྡོ་རྗེ་

འཆང་གི་ངོ་བོར་བལྟ་བའོ། །དེ་ལྟར་བཤད་མ་ཐག་པའི་རྡོ་རྗེ་བཞི་དག་གིས་བསྒོམས་ཤིང༌། སྟེ་འདོད་ཡོན་གྱི་ངོ་བོ་ཉིད་ཡོངས་སུ་ཤེས་པས་འདོད་ཡོན་ལམ་དུ་བྱེད་པའི་ཚུལ་གྱིས་བསླབས་ན་དངོས་གྲུབ་སྟེ་ཕྱག་རྒྱ་ཆེན་པོའི་དངོས་གྲུབ་
ཐོབ་པར་འགྱུར་ཞིང༌། མྱོང་བར་འགྱུར་བ་སྟེ། ངེས་པའི་དོན་ཏོ།། ༈ དུས་བཞི་དག་ཏུ་ཞེས་བྱ་བ་ལ་སོགས་པ་ལ། དུས་བཞི་ནི་ལྷ་མོ་བཞི་རྣམས་ཏེ། དེ་རྣམས་ཀྱི་རབ་ཏུ་སྦྱོར་བ་ནི་འཁྱུད་པ་ལ་སོགས་པའི་རྣམ་པས་ཕྱག་རྒྱ་དེ་རྣམས་
མཉེས་པར་བྱས་པ་སྟེ་དེས་ན་དུས་བཞི་དག་ཏུ་རབ་༼རྐང་པ་བཞིས་གཙོ་བོའི་ཡུམ་དང་བཅས་པའི་ལྷ་མོ་ལྔ་དང་ལྷན་ཅིག་ཏུ་སྤྲོས་མེད་ཀྱི་སྤྱོད་པ་བྱེད་པ་གཅིག་སྟོན་ནོ། །༸ཞེས་པ་ནི་སྤྱན་སོགས་བཞིའི་རིགས་ཀྱི་ཕྱག་རྒྱ་པདྨ་ཅན་སོགས་བཞིའོ། །༽སྦྱོར་བས་སོ། །བློ་
དང་ལྡན་པ་ནི་ཤིན་ཏུ་དགའ་བའི་བསྟན་བཅོས་ནས་བཤད་པའི་སྒྱུ་རྩལ་རྣམས་ཤེས་པའི་སྒྲུབ་པ་པོས་རབ་ཏུ་སྦྱོར་བའོ། །གནས་ལྔར་ཞེས་བྱ་བ་ནི་ལྷ་མོ་བཞིའི་གནས་ན་གནས་པ་དེ་རྣམས་ཀྱི་གཟུགས་ལ་སོགས་པ་ཁྱད་པར་ཅན་ཏེ་ཤིན་ཏུ་ཡིད་དུ་འོང་བའི་གྱི་
ཡུལ་ལྔ་མངོན་དུ་གྱུར་པ་རྣམས་ལ་སྤྱོད་པ་སྟེ། དེ་རྣམས་ཀྱི་གཟུགས་སྡུག་པ་ལ་ལྟ་བ་དང་སྒྲ་སྙན་པའི་གླུ་ཉན་པ་དང༌། ལུས་དང་གོས་ལ་བྱུགས་པའི་དྲི་ཞིམ་པོ་སྣོམ་པ་དང༌། མ་མཆུའི་སྦྲང་རྩིའི་རོ་འཇིབ་པ་དང༌། ལུས་ཀྱི་རེག་བྱ་ལ་རེག་པར་བྱེད་པའོ། །ཡེ་ཤེས་ཞེས་
བྱ་བ་ལ་སོགས་པ་ལ། བློ་དང་ལྡན་པ་སྒྲུབ་པ་པོ་དེས་ཡི་གེ་ཨོཾ་རང་གི་རྡོ་རྗེའི་རྩེ་མོའི་བུ་གར་བསྒོམས་ནས་ཡེ་ཤེས་རྡོ་རྗེ་སྟེ། ཨོཾ་དེས་བྱིན་གྱིས་བརླབས་པའི་རང་གི་རྡོ་རྗེས་དགའ་བ་སྟེ་རིག་མ་ལ་རོལ་བར་བྱས་ལ། སྡོམ་པ་སྟེ་བདེ་བ་

དམ་པ་ཞེས་པ་ནི་སྡོམ་པའི་སྐད་དོད་སམྦྷ་ར་ལ་སཾ་ནི་བདེ་བ་དང༌། བྷ་ར་ནི་མཆོག་གོ། བདེ་བ་དེ་བསྟབ་ཅིང་བསྟན་ཅིང་སྟེ་སྦྱིན་པར་བྱའོ། །༼ཞེས་པ་ནི་རིག་མ་དང་མཉམ་པར་སྦྱོར་བ་ལས་གཉིས་ཀ་ལ་ལྷན་སྐྱེས་ཀྱི་བདེ་ཆེན་སྐྱེ་བ་ལ་དགོངས་ནས་བདེ་བ་མཆོག་རིག་མ་ལ་སྦྱིན་
པར་གསུངས་སོ། །འདི་ལྟར་བྱེད་པ་ནི་ཕན་ཡོན་གྱི་སྐབས་ནས། བསྐྱེད་རིམ་ལ་གསུངས་པ་དང༌། ཨོཾ་ཡིག་གིས་བྱང་སེམས་ཕྱིར་འཕོ་བ་འགོག་པར་བཤད་ཅིང༌། རྫོགས་རིམ་པའི་སྤྱོད་པའི་སྐབས་ཡིན་ན། ཡི་གེ་སྒོམ་པ་ལ་མི་ལྟོས་པར་རླུང་སྟོབས་ཉིད་ཀྱིས། བྱང་སེམས་ཕྱིར་འཕོ་བ་འགོག་
པ་ཡིན་པས་སྤྱོད་པ་འདི་བསྐྱེད་རིམ་པ་ལ་སྦྱར་རོ།། ༈ དེ་ལྟར་སྤྱོད་པ་བྱེད་པའི་རྐྱེན་ཕུན་སུམ་ཚོགས་པ་མ་ཚང་བ་མེད་ཅིང་། དགའ་བའི་བསྟན་བཅོས་ལ་ལེགས་པར་བསླབས་པའི་ཕྱག་རྒྱ་རྣམས་དང་ལྷན་ཅིག་བདེ་བ་ཆེན་པོ་སྟོང་ཉིད་ཀྱི་ལྟ་བ་དང་
དབྱེར་མེད་པའི་ཏིང་ངེ་འཛིན་གྱི་དོན་ལ་སློབ་པར་བྱེད་པ་དག་གི་ཕན་ཡོན་བསྟན་པར་བྱ་བའི་ཕྱིར། ཞག་བདུན་ཞེས་བྱ་བ་ལ་སོགས་པ་གསུངས་ཏེ། བསྐྱེད་རིམ་མཐར་ཕྱུང་ཞིང་དེ་ནས་སྤྱོད་པ་བྱས་པའི་བསྐྱེད་རིམ་པ་དབང་པོ་རབ་ཀྱི་འཇིག་རྟེན་པའི་དངོས་གྲུབ་
ཀྱི་དུས་ནི་ཉིན་ཞག་བདུན་ནོ། །དབང་པོ་འབྲིང་གིས་ནི་ཟླ་བ་ཕྱེད་དེ་ཉིན་ཞག་བཅོ་ལྔའོ། །དབང་པོ་ཐ་མས་ནི་ཟླ་བ་གཅིག་གམ་ཟླ་བ་ཕྱེད་དང་གཉིས་ཏེ། ཟླ་བ་ཕྱེད་ཀྱིས་ལྷག་པའི་ཟླ་བ་ནི་ཟླ་བ་ཕྱེད་དང་གཉིས་ཏེ་དེས་དབང་པོ་ཐ་མས་འགྲུབ་པར་འགྱུར་
རོ། །རྫོགས་རིམ་པས་མཆོག་གི་དངོས་གྲུབ་འགྲུབ་པའི་ཐབས་ཀྱི་གཙོ་བོ་ཟུང་འཇུག་སྟོན་པ་ལ་རྡོ་རྗེ་ནི་ཡུལ་གྱི་འོད་གསལ་བའོ། །དམ་ཚིག་ནི་ས་མ་ཏ་མཉམ་པ། ས་མ་ཡ་དུས། ཨེ་ཀ་ཀཱ་ལཾ་དུས་གཅིག་པ་སྟེ་ཡུལ་གྱི་འོད་གསལ་དེ་དང་ཡུལ་ཅན་གྱི་ཡེ་ཤེས་གཉིས་རོ་

མཉམ་ཞིང་དུས་གཅིག་ཏུ་ཞུགས་པར་གྱུར་པ་ལ་བརྟེན་ནས་རྫོགས་པར་གྱུར་པ་སྟེ། རྡོ་རྗེ་དམ་ཚིག་ནི་རྡོ་རྗེ་འཆང་ཆེན་པོའོ། །ཟུང་འཇུག་དེ་བསྒྲུབས་ཤིང་སྟེ་དེར་གྱུར་པར་བདག་ཉིད་བསྐྱེད་ན་དངོས་གྲུབ་སྟེ་ཕྱག་རྒྱ་ཆེན་པོའི་
དངོས་གྲུབ་ཀྱི་བདག་ཉིད་ཅན་མྱུར་ཞིང་རིང་པོར་མི་ཐོགས་པར་འཐོབ་པར་འགྱུར་རོ།། ༈ རྟོག་པ་སྟེ་བརྟགས་པའི་ཏིང་ངེ་འཛིན་བསྐྱེད་རིམ་ལ་གནས་པའི་དངོས་གྲུབ་འགྲུབ་པའི་དུས་ཀྱི་དབྱེ་བ་བསྟན་ནས། སྔགས་ཀྱི་སྐུ་དེ་ལས་བཟློག་པའི་ཏིང་
ངེ་འཛིན་མཆོག་ཡེ་ཤེས་ཀྱི་སྐུ་ལ་གནས་པའི་རྫོགས་རིམ་པའི་དངོས་གྲུབ་འགྲུབ་པའི་དུས་ཀྱི་ངེས་པ་བསྟན་པར་བྱ་བའི་ཕྱིར། ཞག་གྲངས་བྱེ་བྲག་ཅེས་བྱ་བ་ལ་སོགས་པ་གསུངས་ཏེ། ལས་དང་པོ་པའི་སེམས་ཅན་བསྐྱེད་རིམ་པ་རྣམས་ལ་ནི་
ཞག་བདུན་ཞེས་བྱ་བ་ལ་སོགས་པའི་བྱེ་བྲག་གིས། རབ་ཏུ་བསྐུལ་ནས་ང་ཡིས་སྔོན་ཏེ་སྔར་ཞག་བདུན་དང་ནི་ཞེས་སོགས་སུ་རྒྱས་པར་སྤྲོས་ཏེ་བསྟན་ཅིང་བཤད་དོ། །ད་ནི་ཏིང་ངེ་འཛིན་མཆོག་ལ་གནས་པའི་བཤད་པ་ཡིན་ནོ་ཞེས་དགོངས་
པ་ནི་སྔ་མ་བཞིན་ཏེ། སྒྲ་ཇི་བཞིན་པའོ། །ཟླ་བ་ཕྱེད་ནི་པཀྵ་ཞེས་པ་ཕྱོགས་དང་ཟླ་ཕྱེད་གཉིས་ཀ་ལ་༼པ་ཅིག་དངོས་སུ་མ་བྱུང་ཡང་། ཚིགས་བཅད་གཅིག་གི་ཕྱེད་སྔ་མ་ཞག་གྲངས་བྱེ་བྲག་ཅེས་པའི་རྐང་པ་གཉིས་ཀྱི་དགོངས་པར་ཤུགས་ཀྱིས་འཐོབ་པའོ། །
༽འཇུག་ཀྱང་། འདིར་ཕྱོགས་ལ་བསྒྱུར་དགོས་ཤིང་ནང་གི་བཤད་པ་མཛད་པ་རྩ་བར་མ་བྱུང་བས། པ་ཚབ་ཀྱིས། ཕྱོགས་ཀྱི་ནང་དུ་འགྲུབ་པར་འགྱུར་ཞེས་བསྒྱུར་བ་ལྟར་དགོས་སོ། །ཕྱོགས་ནི་ཐབས་ཀྱི་ཕྱོགས་ཀུན་རྫོབ་དང་ཤེས་རབ་ཀྱི་ཕྱོགས་དོན་དམ་པའོ། །

དེ་གཉིས་ཀྱི་ནང་ནི་བར་ཏེ། གང་ཡིན་ཞེ་ན། བདེན་པ་གཉིས་ཀྱི་བདག་ཉིད་ཅན་གཉིས་སུ་མེད་པའི་རྣམ་པས་གནས་པ་དེ་ལས་ཟླ་བ་ཕྱེད་ཀྱིས་དངོས་གྲུབ་སྟེ། རྡོ་རྗེ་འཆང་ཆེན་པོའི་གོ་འཕང་འཐོབ་པར་གསུངས་སོ། །གང་གིས་གསུངས་ཞེ་ན། གསང་བ་མཆོག་
ལས་བྱུང་བ་ཞེས་བྱ་བ་སྟེ། གསང་བའི་མཆོག་ནི་འོད་གསལ་བ་སྟེ། དེ་ལས་བྱུང་བའི་དུས་གསུམ་གྱི་དེ་བཞིན་གཤེགས་པ་རྣམས་ཀྱིས་གསུངས་པ་སྟེ། དགོངས་པས་བཤད་པའོ།། ༈ བཤད་མ་ཐག་པའི་རིམ་པས་ཕྱག་རྒྱ་ཆེན་པོའི་དངོས་
གྲུབ་སྒྲུབ་པར་འདོད་པའི་རྣལ་འབྱོར་པས་བསྙེན་པའི་དུས་སུ་སྐུ་ལ་སོགས་པ་བྱིན་གྱིས་བརླབ་པ་སྔོན་དུ་འགྲོ་བསྟེ་བཏང་ནས་ཕྱིས་དངོས་གྲུབ་སྒྲུབ་པ་ལ་འཇུག་པར་བྱའོ་ཞེས་བསྟན་པར་བྱ་བའི་ཕྱིར། དེ་ལ་འདི་ནི་ཞེས་བྱ་བ་ལ་སོགས་པ་གསུངས་ཏེ། དེ་ལ་ཞེས་
བྱ་བ་ནི་ཚིག་གི་རྒྱན་ནམ་ཚིག་ཕྲད་དེ། སྐུ་གསུང་ཐུགས་བྱིན་གྱིས་རློབ་པ་དེ་ལ་སྟེ་དེའི་ནང་ནས་ཞེས་པ་སྟེ་གཞན་ལ་ཡང་དེ་ལྟར་ཤེས་པར་བྱའོ། །འདི་ནི་ཞེས་པ་གསུམ་ནི་སྐབས་སོ་སོའི་བྱིན་གྱིས་རློབ་པའོ་ནོ། ལྷ་གང་གི་མཐུས་སྒྲུབ་པ་པོས་རྡོ་རྗེའི་སྐུ་ཉེ་བར་ཐོབ་ཅིང་སྟེ་ཐོབ་པར་
སྒྲུབ་པ་པོ་སྒྲུབ་པར་བྱེད་པ་ལ་སྣོད་དུ་རུང་བར་བྱེད་པས་ན་ཉེ་བར་སྒྲུབ་པ་སྟེ། ལུས་བྱིན་གྱིས་རློབ་པའི་སྐུ་རྡོ་རྗེའོ། །སྒྲུབ་པ་པོ་ལུས་དེར་སྡུད་ཅིང་སྡོམ། དེ་ལ་གསོལ་བ་འདེབས་པའི་ཐབས་ཀྱིས་པས་ན་ཉེ་བར་སྒྲུབ་པའི་སྡོམ་པ་སྟེ། དེ་ཡང་རྣམ་པར་
སྣང་མཛད་དོ། །རྣམ་སྣང་དེའི་ཡུལ་ལ་གསོལ་བ་འདེབས་པ་ནི་འོག་ནས་བཤད་པའི་སངས་རྒྱས་སྐུ་འཛིན་ཞེས་བྱ་བ་ལ་སོགས་པའི་ཚིགས་སུ་བཅད་པའོ་སྟེ། སངས་རྒྱས་ནི་དུས་གསུམ་དུ་བཞུགས་པའི་དེ་བཞིན་གཤེགས་པ་རྣམས་ཡིན་ལ། དེ་

རྣམས་ཀྱི་སྐུ་རྣམ་སྣང་དེའི་བདག་ཉིད་ཀྱིས་འཛིན་པར་བྱེད་པས་ན་སངས་རྒྱས་སྐུ་འཛིན་ནོ། །དཔལ་ནི་སངས་རྒྱས་སྤྱན་ནོ། །སྤྱན་དེ་གང་ལ་ཡུམ་དུ་ཡོད་པ་དེ་ནི་དཔལ་ལྡན་ནོ། །རྡོ་རྗེ་གསུམ་ནི་རྡོ་རྗེ་འཆང་ཆེན་པོའོ། །རྡོ་རྗེ་འཆང་དེས་རྡོ་རྗེ་
གསུམ་སོ་སོར་མི་ཕྱེད་པ་ཉིད་ཀྱིས་གཅིག་པའི་བདག་ཉིད་དུ་བསྒོམས་པར་བྱས་པ་བདག་གི་ལུས་བྱིན་གྱིས་བརླབས་པའི་གནས་སུ་རབ་ཏུ་གནས་པར་མཛོད་ཅིག་པ་སྟེ། སྐུ་རྡོ་རྗེ་རྣམ་པར་སྣང་མཛད་དུ་བྱིན་གྱིས་རློབས་ཤིག་པའོ་དོ། །དེ་ལྟར་བདག་པོ་ལ་གསོལ་
བ་བཏབ་ནས། ཕྱོགས་བཅུ་ཞེས་བྱ་བ་ལ་སོགས་པ། རྣམ་སྣང་གཙོ་བོ་དེའི་འཁོར་རྣམས་ལ་གསོལ་བ་འདེབས་པའོ། །དེ་ལ་ཞེས་བྱ་བ་ལ་སོགས་པས་ནི་གསུང་བྱིན་གྱིས་བརླབ་པ་ལ་འཇུག་པ་ཡིན་ཏེ། སྒྲུབ་པ་པོའི་གསུང་སྟེ་ངག་གི་ངོ་བོ་ཉིད་ལ་གནས་ནས་
དེ་གསུང་རྡོ་རྗེའི་ངོ་བོར་སྒྲུབ་ཅིང་སྐྱེད་པ་ཡིན་པས་ན་སྒྲུབ་པའོ། །སྒྲུབ་པ་པོའི་ངག་དེར་སྡུད་ཅིང་སྟེ་གསོལ་བ་འདེབས་པའི་ཐབས་ཀྱིས། དབྱེར་མེད་པར་སྡོམ་པས་ན་སྒྲུབ་པའི་སྡོམ་པ་སྟེ་འོད་དཔག་ཏུ་མེད་པའོ། །དེའི་ཡུལ་ལ་གསོལ་བ་འདེབས་པ་ནི་འོག་ནས་བཤད་
པའི་ཚིགས་སུ་བཅད་པའོ། །ཆོས་ནི་འོད་དཔག་ཏུ་མེད་པའོ། །གསུང་གི་ལམ་ནི་གསུང་གི་ངོ་བོ་ཉིད་ཡིན་པའི་ཕྱིར་རོ། །དཔལ་ནི་གོས་དཀར་མོ་སྟེ་དེ་དང་ལྡན་པས་དཔལ་ལྡན་ནོ། །རྡོ་རྗེ་མི་ཕྱེད་ཅེས་བྱ་བ་ལ་སོགས་པ་ནི་སྔ་མ་བཞིན་ནོ། །དེ་ལ་ཞེས་བྱ་བ་ལ་སོགས་
པས་ནི་ཐུགས་བྱིན་གྱིས་བརླབ་པ་གསུངས་པ་ཡིན་ཏེ། སྒྲུབ་པ་ཆེན་པོ་ནི་ཐུགས་ཆེན་པོ་མི་བསྐྱོད་པའོ། །ཐུགས་དེ་ལ་གནས་ནས་སྒྲུབ་པ་པོ་སེམས་ལ་དབང་ཐོབ་པ་ལ་སྦྱོར་བས་ན་སྒྲུབ་པ་ཆེན་པོའོ། །སྒྲུབ་པ་པོ་སེམས་དེར་དབྱེར་མེད་དུ་སྡུད་པས་ན་སྡོམ་པ་

སྟེ་མི་བསྐྱོད་པའོ། །མི་བསྐྱོད་པདེའི་ཡུལ་ལ་གསོལ་བ་འདེབས་པ་ནི་ཚིགས་སུ་བཅད་པའོ། །རྡོ་རྗེ་ལྟ་བུར་མི་ཕྱེད་པ་མི་གནས་པའི་མྱ་ངན་ལས་འདས་པའི་ཐུགས་ནི་རྡོ་རྗེའི་ཐུགས་ཏེ་འཁོར་བ་དང་མྱ་ངན་ལས་འདས་པའི་མཐར་མ་ཆགས་པ་སྟེ་མ་ལྷུང་བའོ། །དེ་ལྟ་བུའི་ཐུགས་
འཛིན་པར་མཛད་པས་ན་རྡོ་རྗེ་ཐུགས་འཛིན་ཏེ་མི་བསྐྱོད་པའོ། །མཱ་མ་ཀཱི་དང་ཡང་དག་པར་ལྡན་པས་ན་དཔལ་ལྡན་ཏེ། ལྷག་མ་ནི་སྔ་མ་བཞིན་ནོ།། ༈ དེ་ལྟར་སྐུ་དང་གསུང་དང་ཐུགས་བྱིན་གྱིས་བརླབ་པའི་མཐར་ཐུག་པས། ལེའུ་འདིར་ལྷའི་རྣལ་འབྱོར་རྒྱས་
པར་བསྟན་ནས། རང་གི་ལུས་ངག་ཡིད་གསུམ་དང་ལྷའི་སྐུ་གསུང་ཐུགས་གསུམ་ངོ་བོ་དབྱེར་མེད་པར་ལྟ་བ་དེ་ཉིད་ངེས་པར་ཏེ་གདོན་མི་ཟ་བརབྱའོ་ཞེས་བྱ་བའི་སྒོ་ནས་ཉེ་བར་སྡུད་པ་བསྟན་པར་བྱ་བའི་ཕྱིར། སངས་རྒྱས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ནི་རྣམ་
སྣང་དང་དབྱེར་མེད་པར་སྒོམ་པ་ཡིན་པས་ན་རྣམ་པར་སྣང་མཛད་ཀྱི་རྣལ་འབྱོར་པའོ། །དེ་བཞིན་དུ་ཆོས་ནི་འོད་དཔག་ཏུ་མེད་པའི་རྣལ་འབྱོར་པའོ། །རྡོ་རྗེ་སེམས་དཔའ་ནི་མི་བསྐྱོད་པའི་རྣལ་འབྱོར་པའོ། །གལ་ཏེ་རྨོངས་པའི་བདག་ཉིད་ཅན་ལམ་འདིར་ཞུགས་ཕྱིན་ཆད་རང་གི་
སྒོ་གསུམ་དང་དེ་བཞིན་གཤེགས་པའི་སྐུ་གསུང་ཐུགས་དབྱེར་མེད་དུ་ལྟ་བ་རྒྱུན་ལྡན་དུ་བྱ་དགོས་པའི་མན་ངག་མ་ཐོབ་པས་རྨོངས་པས་ཟིལ་གྱིས་མནན་ནས་འདས་པར་གྱུར་ཅིང་། སྟེ། རང་གི་སྒོ་གསུམ་དེ་བཞིན་གཤེགས་པའི་སྐུ་དང་གསུང་དང་ཐུགས་སུ་བྱིན་གྱིས་བརླབ་པ་
དང་བྲལ་ནས་གསུམ་ཚན་དེ་གཉིས་ཐ་དད་པ་ཉིད་ཀྱིས་རྟོག་ན་ཚལ་པར་འགས་པ་ནི་སོ་སོར་རིང་དུ་གྱེས་པ་སྟེ་དེ་དང་འདྲ་བར་ཤིང་། བསྐྱེད་པའི་༼རྫོགས་པའི་རིམ་པ་ལས་ཟེར། རིམ་པ་ལས་རིང་དུ་གྱུར་པར་འདིར་ངའི་ཚིག་ལ་ཡིད་གཉིས་དང་སོམ་ཉི་མ་བྱེད་

ཅིག་ཅེས་རྡོ་རྗེ་འཆང་ཆེན་པོས་གསུངས་པའོ།། ༈ དེ་བཞིན་གཤེགས་པ་ཐམས་ཅད་ནི་སྐུ་རྡོ་རྗེ་ལ་སོགས་པའོ། །དེ་རྣམས་ཀྱི་མི་ཕྱེད་པའི་ངོ་བོ་ཉིད་ཀྱི་སྦྱོར་བ་རྡོ་རྗེ་བཞི་ནི་རྡོ་རྗེའི་སྦྱོར་བའོ། །རིམ་པ་གཉིས་ཀྱི་རྡོ་རྗེ་བཞི་པོ་དེ་ལེའུ་འདིར་
བཤད་པའི་སྐུ་གསུང་ཐུགས་བྱིན་བརླབ་དང་འོད་གསལ་དུ་འཇུག་པའི་ཐབས་འདིས་མཉམ་པར་བྱས་པས་ན་དམ་ཚིག་གོ། དེ་ཉིད་ནི་བསྒྲུབ་པར་བྱ་བའི་ངོ་བོ་ཉིད་ཡིན་པས་ན་སྒྲུབ་པའོ། །རྫོགས་པའི་རིམ་པ་ཐོབ་པར་བྱེད་པས་ན་མཆོག་གོ། བསྟན་པ་ནི་རབ་ཏུ་བཤད་པའོ། །ལེའུ་ནི་
གཞུང་གི་ཚོགས་སོ། །ལེའུ་དང་པོ་ནས་བཅུ་གཅིག་པའི་བར་གྱི་ལེའུ་སོ་སོའི་མིང་ལ་ལྟོས་པས་ན་བཅུ་གཉིས་པ་སྟེ། སྒྲ་ཇི་བཞིན་པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅུ་གཉིས་པ་མཐའ་དྲུག་གིས་
བཤད་པའོ། །། །རིམ་པ་གཉིས་ལ་སློབ་པ་ལ་འཇུག་པའི་རྣལ་འབྱོར་པ་རིམ་པ་གཉིས་ལ་བརྟེན་ཅིང་སྤྱོད་པ་བྱས་པ་རྣམས་ཀྱིས་གདུལ་བྱའི་སྐྱེ་བོ་རྣམས་རང་དང་བསྟན་པ་ལ་མོས་པར་བྱ་བའི་ཕྱིར། རིམ་པ་གཉིས་ཀྱི་ཏིང་ངེ་
འཛིན་ཙམ་དུ་མ་ཟད། ཚར་གཅོད་དང་རྗེས་འཛིན་གྱི་ལས་ཀྱི་ཚོགས་རྣམས་ཀྱང་ཉམས་སུ་བླང་བར་བྱའོ་ཞེས་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་ལེའུ་བཅུ་གསུམ་པ་གསུངས་ཏེ།། ༈ དེ་ནས་ནི་རིམ་གཉིས་ཀྱི་བསྙེན་པ་ལ་སོགས་
པའི་ཆོ་ག་བཤད་ཟིན་པའི་འོག་ཏུའོ། །འདོད་པའི་དབང་ཕྱུག་ལ་སོགས་པ་བརྒྱད་དང་ལྡན་པས་བཅོམ་ལྡན་འདས་སོ། །བདེ་གཤེགས་ཀུན་ནི་མི་བསྐྱོད་པ་ལ་སོགས་པའོ། །ཡེ་ཤེས་རྡོ་རྗེ་ནི་གཉིས་སུ་མེད་པའི་ཡེ་ཤེས་སོ། །དེ་ཉིད་གཙོ་བོ་ཡིན་པས་

ན་མཆོག་སྟེ། དེ་འཛིན་པས་ན་ཡེ་ཤེས་རྡོ་རྗེའི་མཆོག་འཛིན་པའི་དེ་བཞིན་གཤེགས་པའི་འཁོར་དང་ངོ༌། །སེམས་ཅན་ཀུན་གྱི་དོན་ནི་དགོས་པ་སྟེ། ཞི་བ་ལ་སོགས་པའོ། །དེའི་དོན་དུ་ཡང་དག་པར་བྱུང་བ་ནི་བརྩོན་པ་མཛད་པའོ། །དེ་གང་ཞེ་ན། བྱང་ཆུབ་སེམས་དཔའ་སྟེ་སའི་
སྙིང་པོ་ལ་སོགས་པའོ། །བློ་ལྡན་ནི་ཕྱག་རྒྱ་དང་ལྡན་པ་སྟེ། དེ་ལྟ་བུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཕྱག་འཚལ་ཞིང་མཆོད་ནས་གསུངས་སོ། །ཞེས་སྦྱར་རོ། །དེ་བཞིན་གཤེགས་པ་ཐམས་ཅད་ཀྱི་ཐུགས་ལ་བཞུགས་པས་ན་ཐུབ་པའོ། །འཇིག་རྟེན་
པ་དང་འཇིག་རྟེན་ལས་འདས་པའི་དོན་ཡང་དག་པར་སྦྱིན་པ་ལ་ཐོགས་པ་མེད་པའི་ནུས་པ་དང་ལྡན་པས་ན་དོན་ཀུན་རྡོ་རྗེ་ཅན་ནོ། །སངས་རྒྱས་དང་བྱང་སེམས་དཔའ་རྣམས་ཀྱི་སྟོན་པ་ཆེན་༼ཐུབ་པའི་སྐད་དོད་མུ་ལ་མ་ན་ཡིད་སྟེ་ཐུགས་སོ། །བསྟེ་འཇུག་པ་སྟེ་བཞུགས་པའོ། །
༽པོ་ཡིན་པས་ན་སྟོན་པ་ཆེ་རྡོ་རྗེ་འཆང་ཆེན་པོ་སྟེ་དེ་ལ་ཕྱག་འཚལ་ནས་སོ་འོ། །བདེན་པ་གཉིས་ཡོངས་སུ་མཁྱེན་པས་ན་དམ་ཚིག་དེ་ཉིད་མཁྱེན་པ་སྟེ། དེ་ལ་ཕྱི་དང་ནང་གི་མཆོད་པ་རྣམས་ཀྱིས་མཆོད་དེ་རྡོ་རྗེའི་དབྱངས་འདི་གསུངས་པ་སྟེ། ལས་ཀྱི་ཚོགས་
ལ་གསོལ་བ་འདེབས་པའི་ཚིག་ནི་རྡོ་རྗེའི་དབྱངས་ཡིན་ལ། དེ་གསུང་བར་མཛད་པ་སྟེ། སྒྲ་ཇི་བཞིན་པའོ།། ༈ ཨེ་མའོ་ཞེས་བྱ་བ་ནི་ངོ་མཚར་དུ་གྱུར་པའོ། །གང་ལ་ངོ་མཚར་ཞེ་ན། སངས་རྒྱས་ཀྱི་ཚུལ་སྟེ་དེ་འཁྲིད་པའི་ཐབས་ནི་སོ་སོར་སྡུད་པ་ལ་སོགས་པ་
ཡན་ལག་དྲུག་གི་སྦྱོར་བའོ། །རྡོ་རྗེ་བཞི་འདའ་བར་མི་བྱ་བ་ཡིན་པས་༼རྡོ་རྗེ་བཞི་ལས་འདས་པའི་ཕྱིར་ན་བཟང་པོའོ། །ཞེས་འབྱུང་སྟེ་བསྐྱེད་རིམ་གྱི་རྡོ་རྗེ་བཞི་ལས་འདས་པའོ། །༽བཟང་པོའོ། །སྦྱོར་བ་ཡན་ལག་དྲུག་གི་བསྔགས་པ་བསྟན་ནས་བདེན་པ་གཉིས་བསྲེས་

པ་ཟུང་འཇུག་ལ་མངོན་པར་བསྟོད་པ་གསུངས་པ་ནི། ཡང་ཨེ་མའོ་ཞེས་བྱ་བ་ལ་སོགས་པ་སྟེ། བྱང་ཆུབ་ནི་སྦྱོར་བ་དྲུག་གོ། དེའི་ཚུལ་ནི་བདེན་པ་གཉིས་ཀྱི་ངེས་པར་སྦྱོར་བཟུང་འཇུག་གོ་འོ། །དེ་ཉིད་ཕུལ་དུ་བྱུང་བས་མཆོག་སྟེ། དེ་
བཞིན་གཤེགས་པ་ཐམས་ཅད་ཀྱི་གསུང་རབ་ཀྱི་གི་སྙིང་པོའི་དོན་བསྡུས་པ་ཡིན་པའི་ཕྱིར་རོ། །གཞན་ཡང་ཨེ་མའོ་ཞེས་བྱ་བ་ལ། ཆོས་ནི་བདེན་པ་གཉིས་སོ། །དེའི་ཚུལ་ནི་གཅིག་ཏུ་བྱས་པའོ། །དེ་ཞི་བ་ནི་སྤྲོས་པ་རྣམས་དང་བྲལ་བའོ། །གཞན་ཡང་ཨེ་མའོ་
ཞེས་བྱ་བ་ལ་སོགས་པས་ནི་བསྟོད་པ་ཉེ་བར་སྡུད་པ་ཡིན་ཏེ། སྔགས་ནི་དེ་བཞིན་གཤེགས་པ་རྣམས་སོ། །དེ་རྣམས་ཀྱི་ཚུལ་ནི་བྱང་ཆུབ་འཐོབ་པའི་ཐབས་སོ། །བརྟན་པ་ནི་མི་ཕྱེད་པ་སྟེ་ཉན་ཐོས་ལ་སོགས་པས་མི་ཤིགས་པའི་ཕྱིར་ཏེ། དགོངས་པས་བཤད་པའོ། །
མ་སྐྱེས་པ་ཡི་ཞེས་བྱ་བ་ལ་སོགས་པ་ལ། མ་སྐྱེས་ཤིང་ཞེས་པ། དབུ་མ་རྩ་བ་ལས། རྟེན་ཅིང་འབྱུང་བ་གང་ཡིན་པ། །དེ་ནི་ངོ་བོ་ཉིད་ཀྱིས་ཞི། །ཞེས་གསུངས་པ་ལྟར། གཟོད་མ་ནས་ངོ་བོ་ཉིད་ཀྱིས་སྐྱེ་བ་ཞི་བར་རྟོགས་པ་ལ་བརྟེན་ནས་འི་ཆོས་ཕུང་པོ་ལ་སོགས་པ་རྣམས་ལ་བྱང་
ཆུབ་འཐོབ་པར་བྱེད་པའི་ངོ་བོ་ཉིད་ཀྱིས་ཕུལ་དུ་བྱུང་ཞིང་ཁྱད་པར་ཅན་ཡིན་པ་དང་མ་སྐྱེས་ཤིང་རྣམ་པར་མི་རྟོག་པ་སྟེ། དེ་ཁོ་ན་ཉིད་ལ་བརྟག་པ་དང་བྲལ་ཞིང་སྟེ་བརྟག་མི་བཟོད་ཅིང་མ་བརྟགས་ན་ཉམས་དགའ་བ་ཙམ་དུ་ཡོད་པར་བདེན་ཞིང༌། ཡང་དག་པ་རྣམས་ཏེ། དེ་
ལྟར་གྱུར་པའི་ཆོས་རྣམས་ལས་ཡན་ལག་དྲུག་གི་སྦྱོར་བའི་ཐབས་ཀྱིས་ཡེ་ཤེས་འབྱུང་བ་སྟེ། རྡོ་རྗེ་སེམས་དཔའ་སྐྱེ་བར་བཅོམ་ལྡན་འདས་ཀྱིས་མང་དུ་གསུངས་ཤིང་བཀའ་སྩལ་པ། དེ་ནི་ངོ་༼འགྱུར་གསར་གཉིས་ལ་བདེན་ཞིང་ཞེས་པ་མེད་དོ།། ༽མཚར་ཆེའོ་

ཞེས་པ་སྟེ། དགོངས་པ་མ་ཡིན་པས་བཤད་པའོ། །དེ་ལྟར་བསྟོད་པས་བཅོམ་ལྡན་འདས་མཉེས་པར་བྱས་ནས་མངོན་པར་འདོད་པའི་དོན་གྱི་ཕྱིར་གསོལ་བ་འདེབས་པ་བསྟན་པར་བྱ་བའི་ཕྱིར། སྔགས་རྣམས་ཀུན་ཞེས་བྱ་བ་ལ་སོགས་པ་གསུངས་༼
འདིའི་ངོ་མཚར་ཆེ་ལུགས་ནི། ངོ་བོ་ཉིད་ཀྱིས་གྲུབ་པ་ཅུང་ཟད་ཀྱང་མེད་བཞིན་དུ་རྒྱུ་འབྲས་འཇོག་པ་འཐད་པའོ། །༽ཏེ། སྔགས་རྣམས་ཐམས་ཅད་ནི་ཨཱ་ལི་དང་ཀཱ་ལི་ལས་བྱུང་བའི་སྦྲུལ་ལ་སོགས་པ་རྣམས་སོ། །སྔགས་དེ་གང་དུ་བསགས་ཤིང་བསྡུས་པ་ནི་བསྡུས་པའོ། །
རྡོ་རྗེ་བཟླས་པ་ནི་དོན་ཏེ་འབྲས་བུ་ཡོད་པའི་བཟླས་པའོ། །ཡེ་ཤེས་ཆེན་པོ་ནི་བླ་ན་མེད་པའི་ཡེ་ཤེས་འཐོབ་པར་བྱེད་པའི་ཕྱིར་རོ། །སྐུ་གསུམ་མི་ཕྱེད་པ་ནི་རྡོ་རྗེ་འཆང་ཆེན་༼སྔགས་བཟླ་བར་གསུངས་པ་ཐམས་ཅད་ཀྱི་ངེས་དོན་མཐར་གཏུགས་ན་རླུང་སྔགས་དབྱེར་མེད་དུ་ཟློ་བའོ། །
༽པོའོ། །དེ་ལྟར་བསྒོམས་པའི་རྣལ་འབྱོར་པ་དེའི་རླུང་ནང་དུ་འཇུག་པ་དང་གནས་པ་དང་ལྡང་བའི་ཚུལ་གྱིས་འཇུག་པའི་གནས་ནི་དཀྱིལ་འཁོར་བཞིའི་རླུང་ཏེ་དེ་བཤད་དུ་གསོལ་ཞེས་པའོ། །རྡོ་རྗེ་བཟླས་པ་དེ་ཉིད་ཀྱི་ཁྱད་པར་བསྟན་པ་ནི། སངས་རྒྱས་ཞེས་བྱ་བ་
ལ་སོགས་པ་སྟེ། སངས་རྒྱས་ཀྱི་ཡེ་ཤེས་ནི་སྟོབས་བཅུ་དང་མི་འཇིགས་པ་ལ་སོགས་པ་སྟེ། རྡོ་རྗེ་མི་ཕྱེད་པ་གསུམ་བསྒོམས་པའི་སྒྲུབ་པ་པོ་གང་གིས་འཐོབ་པར་འགྱུར་བ་དེ་བཤད་དུ་གསོལ་ཞེས་བྱ་བར་སྦྱར་རོ། །རྡོ་རྗེ་བཟླས་པ་ནི་རྡོ་རྗེའི་བཟླས་བརྗོད་དོ། །
དེའི་སྦྱོར་བ་ནི་འཇུག་པ་ལ་སོགས་པའི་ཚུལ་གྱིས་རླུང་སྔགས་དབྱེར་མེད་དུ་ཡོངས་སུ་ཟློས་པའོ། དེ་ཡིས་སངས་རྒྱས་ཀུན་ཏེ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་ཅིང་བདག་གིར་མཛད་པའོ། །༼རྡོར་བཟླས་ནི་སྔགས་ཐམས་ཅད་ཀྱི་ངེས་དོན་གྱི་སྔགས་

ཟློ་བ་ཡིན་པས། སྔགས་བཟླས་པས་རྒྱལ་བ་སྲས་བཅས་ཀྱི་ཐུགས་བསྐུལ་ནས། རང་ལ་བྱིན་གྱིས་རློབ་པའི་དགོས་པ་རྣམས་རྡོར་བཟླས་ཀྱིས་སྒྲུབ་པས་མཆོག་ཏུ་གྱུར་པའོ། །༽རིགས་དང་ཞེས་བྱ་བ་ལ་སོགས་པ་ལ། གསང་སྔགས་ཐམས་ཅད་ནི་
སྦྲུལ་ཞེས་བྱ་བ་ལ་སོགས་པའི་རིགས་ཏེ་ཚོགས་རྣམས་ཀྱིའོ། །སྐུ་དང་གསུང་དང་ཐུགས་ཀྱི་མཚན་ནི་རྡོར་བཟླས་ཀྱི་ཡི་གེ་གསུམ་སྐུ་རྡོ་རྗེ་ལ་སོགས་པ་གསུམ་གྱི་འི་ངོ་བོར་སྟོན་པའོ། །གསང་སྔགས་ཟློས་པ་ནི་རྡོ་རྗེ་བཟླས་པའོ། །དེ་རིང་ཞེས་པ་ནི་ད་ལྟའོ། །
གསུངས་ཤིག་པ་ནི་བཀའ་སྩོལ་ཅིག་པའོ། །རྡོ་རྗེ་བཟླས་པ་དེ་དགོས་པ་ཅིའི་ཕྱིར་ཞུ་ཞེ་ན། ཡེ་ཤེས་རྒྱ་མཚོ་སྟེ་རིན་པོ་ཆེ་ལྟ་བུའི་གང་ཟག་གོ། གསན་པ་ནི་དེས་བཀའ་སྩལ་པ་དེ་ཐོས་ནས་ཤེས་པའི་དོན་དུ་འོ། །སྐུ་གསུང་ཐུགས་ཀྱི་རྡོ་རྗེ་ཅན་ཞེས་པ་ནི་ལམ་ལ་
སློབ་བཞིན་པ་ལ་གནས་པའོ། །སངས་རྒྱས་དུས་གསུམ་ལས་བྱུང་རྣམས་༼ཡེ་ཤེས་རྒྱ་མཚོའི་གསན་དོན་དུའོ། །ཞེས་འབྱུང་ངོ༌། །༽ཞེས་པ་ནི། འཇུག་པ་དང་གནས་པ་དང་ལྡང་བའི་བདག་ཉིད་ཅན་དུ་གྱུར་པའོ། །བྱུང་བ་ནི་རྫོགས་པའོ། །གང་ཞེ་ན། ༼
སངས་རྒྱས་དུས་གསུམ་ལས་བྱུང་བ། །ཞེས་བྱ་བ་ནི་འཇུག་པ་དང་གནས་པ་དང་ལྡང་བའི་བདག་ཉིད་ཅན་ནོ། །བྱུང་བ་ནི་རྫོགས་པའོ། །དེ་དག་གང་ཞེ་ན། སྐུ་གསུང་ཐུགས་ཀྱི་རྡོ་རྗེ་ཅན་ཏེ་སྦྱོར་བཞིན་པ་རྣམས་སོ། །དེའི་དོན་ནི་དུས་གསུམ་ནི་རླུང་ལྡང་འཇུག་གནས་པ་གསུམ་མོ། །དེ་ལས་བྱུང་བའི་སངས་རྒྱས་ནི་
རླུང་གསུམ་ལས་བྱུང་བའི་གདངས་གསུམ་རྫོགས་པའོ། །དེ་དག་ཀྱང་གང་ཡིན་ཞེ་ན་སྐུ་གསུང་ཐུགས་ཀྱི་རྡོ་རྗེ་གསུམ་གྱི་ཡི་གེའི་གདངས་དང༌། རླུང་གི་གདངས་གསུམ་དབྱེར་མེད་དུ་སྦྱོར་བཞིན་པའོ། །སངས་རྒྱས་ཞེས་པ་ནི་རྡོ་རྗེ་ཅན་ཞེས་པའི་དོན་ནོ། །༽སློབ་པའི་རྣལ་འབྱོར་པའོ། །རྡོ་

རྗེ་སྔགས་ནི་རབ་བསྒོམས་པས། །ཞེས་བྱ་བ་ནི་རྡོ་རྗེ་བཟླས་པ་ཡོངས་སུ་ཤེས་པས་སོ། །ཡེ་ཤེས་མཉམ་མེད་ནི་གཉིས་སུ་མེད་པའི་ཡེ་ཤེས་ཏེ་དེ་ཐོབ་པར་འགྱུར་བ་བཅོམ་ལྡན་འདས་ཀྱིས་བཤད་དུ་གསོལ་ཞེས་གསོལ་བ་བཏབ་པའོ།། ༈ དེ་ནས་ཞེས་བྱ་
བ་ནི་གསོལ་བ་བཏབ་མ་ཐག་ཏུའོ། །ནམ་མཁའ་རྡོ་རྗེ་ནི་དོན་དམ་པའི་བདེན་པའོ། །ཡེ་ཤེས་ནི་ཀུན་རྫོབ་ཀྱི་བདེན་པའོ། །དེ་གཉི་ག་ལས་བྱུང་བས་ནམ་མཁའ་རྡོ་རྗེ་ཡེ་ཤེས་ལས་བྱུང་བ་སྟེ་རྡོ་རྗེ་འཆང་ཆེན་པོའོ། །བྱེད་ཅེས་བྱ་བ་ལ་སོགས་པས་ནི་རྡོ་རྗེ་འཆང་དེ་ཉིད་
ཀྱི་ཁྱད་པར་སྟོན་པ་ཡིན་ཏེ། ཞི་བ་ལ་སོགས་པའི་བྱ་བ་རྣམས་བསྐྱེད་པས་ན་བྱེད་པའོ། །རང་གི་དབང་དུ་གྱུར་པ་མ་ཡིན་པ་སྟེ་རང་གིས་བཟློག་པར་མི་ནུས་པ་གཞན་གྱིས་བྱས་པའི་མངོན་སྤྱོད་དང་ལ་སོགས་པས་དབང་གི་འི་ལས་གཅོད་པས་ན་སྐྱེད་པའོ། །དམ་པ་
ནི་ཚངས་པ་ལ་སོགས་པའོ། །དེ་རྣམས་ཀྱི་མཆོག་ནི་དགྲ་བཅོམ་པ་ལ་སོགས་པའོ། །དེ་རྣམས་པས་ཀྱང་ལྷག་པར་གྱུར་པས་དམ་པ་མཆོག་གི་གཙོས་ཏེ། བཅོམ་ལྡན་འདས་ཉིད་དེ་དེས་རང་ཉིད་ཀྱི་རྡོ་རྗེ་བཟླས་པ་འདི་གསུངས་ཤིང་བཀའ་སྩལ་པའོ།། ༈ སྔགས་
ཀྱི་དོན་ཀུན་ཞེས་བྱ་བ་ལ་སོགས་པ་ལ། གསང་སྔགས་ཐམས་ཅད་ནི་སྦྲུལ་ཞེས་བྱ་བ་ལ་སོགས་པའོ། །སྔགས་དེ་རྣམས་ཀྱི་དོན་བསྡུས་པ་ནི་ཡི་གེ་གསུམ་མོ། །ཡི་གེ་གསུམ་པོ་དེའི་བཟླས་པ་ནི་རླུང་ནང་དུ་འཇུག་པ་ལ་སོགས་པ་གསུམ་གྱི་གདངས་དང་དབྱེར་
མེད་པར་ཟློ་བའོ་མོ། །རླུང་སྔགས་དེ་རྣམས་མི་ཕྱེད་པར་ཟློ་བ་ཡོད་པ་ལ་ནི་རྡོ་རྗེ་མི་ཕྱེད་གསུམ་གྱིས་མཚན་པ་སྟེ། རྡོ་རྗེ་གསུམ་གྱི་ཡི་གེ་དང་རླུང་གཉིས་མི་ཕྱེད་པ་དེའི་ངོ་བོ་ཉིད་ཀྱི་རྡོ་རྗེ་བཟླས་པ་གསུངས་སོ་ཞེས་བྱ་བར་སྦྱར་རོ། །༼ཏེ་འདིས་རྡོ་རྗེ་བཟླས་པའི་སྒྲ་བཤད་བསྟན་

ཏོ། །༼རྡོ་རྗེ་བཟླས་པ་དེ་རྣམ་པར་དབྱེ་བསྟེ་བཤད་པར་བྱའི་ཕྱིར་རྡོ་རྗེ་དབྱེ་བ་ཞེས་བྱ་བ་ལ་སོགས་པ་གསུངས་ཏེ། དབྱེ་བ་གསུམ་ནི་སྐུ་རྡོ་རྗེ་ཨོཾ་ལ་སོགས་པའི་དབྱེ་བ་གསུམ་མོ་འོ། །དེའི་བཟླས་པ་ནི་རྡོ་རྗེའི་མཐར་ཐུག་པ་ནི་རྡོ་རྗེ་འཛིན་
པ་གཅིག་པུའི་མཐར་ཕྱིན་པའོ། །ཡི་གེ་གསུམ་གྱི་བཀོད་པ་ནི་རླུང་ནང་དུ་འཇུག་པ་ལ་སོགས་པའི་༽དབྱེ་བ་གསུམ་ལ་རྡོ་རྗེའི་མཐར། །བཀོད་པ་རྡོ་རྗེ་གསུམ་ཞེས་བྱ། །ཞེས་འབྱུང་བ་དང་འགྲེལ་པའི་བཤད་པ་མཐུན་ནོ། །༼རང་གི་ངོ་བོ་ཡི་གེ་གསུམ་གྱི་གདངས་སུ་ར་༽
ཞེས་པ་ནི་རྡོ་རྗེ་འཆང་ནི་རྡོ་རྗེ་གསུམ་མི་ཕྱེད་པ་ཡིན་ལ། དེ་ཡང་འདིར་རྡོར་བཟླས་བྱས་པས་། མཐར་འཇུག་གནས་ལྡང་གསུམ་གྱི་རྡོ་རྗེ་གསུམ་མི་ཕྱེད་པར་སྙིང་ཁའི་རྩ་འཁོར་གྱི་དབུས་ཀྱི་རྡོ་རྗེ་འཛིན་པ་མི་ཤིགས་པའི་ཐིག་ལེ་ལ་ཞུགས་པ་ཡིན་ཏེ། ལེའུ་དྲུག་པའི་འགྲེལ་པར་སྙིང་ཁ་ན་གནས་པའི་རྡོ་རྗེ་
སེམས་དཔའ་བསྐུལ་ཞེས་བཤད་པ་བཞིན་ནོ། །༼ཡོངས་སུ་ཤེས་པས་ཟློ་བ་སྟེ། དེ་ནི་རྡོ་རྗེ་གསུམ་གྱི་བཟླས་པ་ཞེས་བྱའོ་ཞེས་ཤེས་པར་བྱའོ། །བཟླས་པ་འདིའི་ཡུལ་ཅན་ལ་རྟེན་ཅན་ཞེས་གསུངས་པ་མང་བས་ཡུལ་ཏེ་རྟེན་བསྟན་པར་བྱ་བའི་ཕྱིར། སྐུ་
གསུང་ཐུགས་ཀྱི་ཞེས་བྱ་བ་ལ་སོགས་པ་གསུངས་ཏེ། སྐུ་དང་གསུང་དང་ཐུགས་ཀྱི་བཟླས་པའི་གནས་ནི་ཉེ་བར་ལེན་པའི་ལུས་སོ་འོ། །དེ་གང་ཡིན་ཞེ་ན། གཞི་དུས་ཀྱི་སྐྱེ་བ་སྤྲུལ་པའི་སྐུ་ཞེས་པའི་སྤྲུལ་པའི་སྐུའི་ལུས་དང༌། ཟུང་འཇུག་པས་སྤྲུལ་སྐུའི་ལུས་ལེན་
པའོ། །ལུས་དེ་ཡོད་པ་ལ་བརྟེན་ནས་སྤྲོ་བ་རྣམ་པ་གསུམ་པོ་འཇུག་པ་ལ་སོགས་པའི་མཚན་ཉིད་ཅན་གྱི་རྡོར་བཟླས་ཀྱི་བྱ་བ་རྫོགས་པར་བྱའོ། །༽འདིར་སྔ་མ་རྣམས་སྐབས་འདི་རྣམས་སུ་རྡོར་བཟླས་བྱ་བར་གསུངས་པ་ཐམས་ཅད་ཟུང་འཇུག་པས་ཞི་སོགས་ཀྱི་ལས་

སྒྲུབ་པའི་རྡོར་བཟླས་ཁོ་ན་ལ་འཆད་མོད་ཀྱང༌། རྫོགས་རིམ་པའི་བསྙེན་པའི་དུས་སུ་རྡོར་བཟླས་བྱས་པས་སྟོང་པ་རྣམས་འདྲེན་པ་ལ་ཡང་སྦྱར་དགོས་པར་སྣང་ངོ༌། །༽འདིའི་ཕན་ཡོན་ནི་རྡོ་རྗེ་བཟླས་པ་ཞེས་བྱ་བ་ལ་སོགས་པ་སྟེ། རྡོ་རྗེ་བཟླས་པ་བཤད་མ་ཐག་པ་འདི་ཡིས་ནི། རྡོ་རྗེ་གསུམ་
སྟེ་སྐུ་ལ་སོགས་པའོ། །དེའི་ཐུགས་ནི་སྐུ་ལ་སོགས་པའི་ངོ་བོ་ཉིད་ཀྱིས་ཐ་མི་དད་པ་མི་ཕྱེད་པར་གྱུར་པའི་ཡེ་ཤེས་ཀྱི་སྐུའི་ངོ་བོ་ཉིད་རྡོ་རྗེ་འཆང་ཆེན་པོ་སྟེ་དེ་དང་འདྲ་བར་འགྱུར་བའོ།། ༈ བླ་སྟེ་གོང་ན་མེད་པའི་རྫོགས་རིམ་པའི་མཆོད་པ་བསྟན་པར་བྱ་བའི་
ཕྱིར། སངས་རྒྱས་རྣམས་ཀྱི་ཞེས་བྱ་བ་ལ་སོགས་པ་གསུངས་ཏེ། སྐུ་གསུང་ཐུགས་ཞེས་བྱ་བ་ནི་ཟུང་འཇུག་པས་རྣམ་སྣང་ལ་སོགས་པའི་སྤྲུལ་པའི་སྐུ་འཛིན་པ་སྒོམ་ཞིང་སྟེ་བསྐྱེད་ནས། སངས་རྒྱས་ཏེ་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པ་རྣམས་
ཀྱིའམ་ལ་མཆོད་པའི་མཆོག་གི་ཁྱད་པར་བརྟག་པར་བྱའོ། །གང་གིས་ཤེ་ན། ཡེ་ཤེས་རྡོ་རྗེ་སྟེ་རྫོགས་པའི་རིམ་པའི་ཏིང་ངེ་འཛིན་ཟུང་འཇུག་ལ་གནས་པས་སོ། །རྡོ་རྗེ་གསུམ་གྱི་ཞེས་བྱ་བ་ལ་སོགས་པ་ནི་ཕན་ཡོན་ཏེ་སྔ་མ་རྡོ་རྗེ་འཆང་དང་འདྲ་བར་བཤད་པ་བཞིན་ནོ། །
ཕྱི་རོལ་གྱི་མེ་ཏོག་སོགས་ཀྱི་མཆོད་པ་ལ་མངོན་པར་ཞེན་པ་སྤང་བར་བྱ་བའི་ཕྱིར། སླར་ཡང་སངས་རྒྱས་རྣམས་ཀྱི་ཞེས་བྱ་བ་ལ་སོགས་པ་གསུངས་ཏེ། སྔར་མཆོད་པའི་མཆོག་བརྟག་པར་བྱ་བར་གསུངས་པ་དེ་ནི་ཞེས་པ་མ་ལུས་པའི་མཆོད་པའི་ཚོགས་རྣམས་
བསམས་ནས་འཇིག་རྟེན་གྱི་ཁམས་རྣམས་སུ་སངས་རྒྱས་རྣམས་ཀྱི་སྐུ་དང་གསུང་༼ཡང་གིས་སྒྲས་ནི་སྔར་གསུངས་པའི་མཆོད་པའི་མཆོག་དེ་ཉིད་འདིར་འཆད་པའོ། །༽དང་ཐུགས་སུ་བསྒོམས་ནས་མཆོད་པ་བྱ་བ་སྟེ། བྱེད་པའོ། །དེ་ཇི་ལྟར་ཡིན་ཞེ་ན། འདོད་ཡོན་དང་རིན་ཆེན་

སྣ་བདུན་ལ་སོགས་པ་བླ་ན་ཡོད་པ་དང་བཅས་པའི་མཆོད་པའི་ཚོགས་འཇིག་རྟེན་གྱི་ཁམས་ཁྱབ་པར་སྤྲུལ་པ་རྣམས་དེ་བཞིན་གཤེགས་པ་ཐམས་ཅད་ཀྱི་འི་སྐུ་རྡོ་རྗེ་ལ་སོགས་པ་གསུམ་གྱི་ངོ་བོར་གྱུར་པར་ཡེ་ཤེས་རྡོ་རྗེས་ཁོང་དུ་ཆུད་
པར་བྱས་ནས་མཆོད་པའོ། །འདི་ནི་ཞེས་པ་ནི་འདི་ལྟ་བུའི་ཡོངས་སུ་ཤེས་པའོ། །བྱང་ཆུབ་མཆོག་ཐོབ་པའོ་ཞེས་བྱ་བ་ནི་རྡོ་རྗེ་འཆང་ཆེན་པོའི་གོ་འཕང་སྐྱེད་པ་སྟེ་ཕན་ཡོན་ནོ།། ༈ དེ་ལྟར་དབང་པོ་རབ་དང་ལྡན་པ་རྫོགས་རིམ་པའི་མཆོད་པ་བསྟན་ནས། དབང་༼
ཟུང་འཇུག་པས་འདི་ལྟར་བྱས་ནས་མཆོད་པའི་ཆ་ནས་བླ་ན་མེད་པ་ཞེས་བྱ་ལ། ཉེར་སྤྱོད་དང་འདོད་ཡོན་སོགས་ནི་བླ་ན་ཡོད་པར་འཇོག་པས་མི་འགལ་ལོ། །། ༼པོ་ཐ་མལ་པ་བསྐྱེད་རིམ་པ་རྣམས་ཀྱི་མཆོད་པ་ཡང་བསྟན་པར་བྱ་བའི་ཕྱིར། ཡང་ན་དབྱེ་བ་ཞེས་བྱ་བ་ལ་སོགས་པ་གསུངས་ཏེ། 
ཡང་ན་ཞེས་བྱ་བ་ནི་རྫོགས་རིམ་པའི་མཆོད་པ་ལས་རྣམ་པ་གཞན་སྟོན་པའི་ཚིག་གི་ཕྲད་དོ། །དབྱེ་བ་རྣམ་གསུམ་གྱིས་ཞེས་བྱ་བ་ནི་ལྷ་རེ་རེའི་སྤྲུལ་པ་ཡང་སྐུ་ལ་སོགས་པའི་དབྱེ་བ་རྣམ་པ་གསུམ་གྱིས་སོ་སོར་ཐ་དད་པར་སྤྲོ་༼ཞེས་པ་ནི་ཐུན་མོང་དུ་བྱེད་པ་མིན་པར་རེ་རེ་
ནས་སྤྲུལ་པའོ། །༽ཞིང༌། ཞེས་པ་ནི་། རང་གི་ལུས་ཀྱི་དཀྱིལ་འཁོར་ལས་ལྷ་རྣམས་ཉེ་བར་འབྱིན་པའི་བྱ་བ་བྱེད་པའོ། །སྤྲུལ་པའི་དཀྱིལ་འཁོར་པ་རྣམས་ཀྱི་སྟེ་ལ་༼ཞེས་པ་ནི་སྤྱན་མ་ལྟ་བུ་གཅིག་སྤྲོས་པ་དེས་སྤྲུལ་པ་ལ་ཡང་། རྡོ་རྗེ་གསུམ་གྱི་ལྷ་ཚོགས་དུ་མ་ཞིག་སྤྲུལ་པའོ། །
༼བདེན་པར་ཉེ་བར་དམིགས་པའི་མངོན་ཞེན་དགག་པར་བྱ་བའི་ཕྱིར། སྐུ་དང་ཞེས་བྱ་བ་ལ་སོགས་པ་གསུངས་ཏེ། སྐུ་དང་གསུང་དང་ཐུགས་ཀྱི་བདག་མེད་པ་སྟེ། ལྷ་དེ་རྣམས་ཀྱི་སྐུ་ལ་སོགས་པ་དངོས་པོ་སྟེ་རང་བཞིན་མེད་པར་རང་གི་ཡེ་ཤེས་ཀྱི་

སེམས་ཏེ། སོ་སོར་རྟོག་པའི་བདག་ཉིད་ཅན་གྱི་ཡེ་ཤེས་ཀྱི་ཁྱད་པར་གྱིས་ཟིན་པར་བྱས་ནས་ལྷ་རྣམས་ཡང་དག་པར་སྤྲོ་ཞིང་བློའི་ཡུལ་དུ་གསལ་བར་བྱའོ། །རང་ལས་སྤྲོས་པའི་ལྷ་རྣམས་མཐར་རང་ལ་གཞུག་པའི་ཁ་སྦྱར་བ་བསྟན་པར་བྱ་བའི་ཕྱིར། བརྗོད་ནས་རྡོ་རྗེ་ཞེས་བྱ་བ་
ལ་སོགས་པ་གསུངས་ཏེ། རྡོ་རྗེ་སྟེ་རང་གིས་སྤྲུལ་པའི་ལྷའི་སྐུ་བརྗོད་པ་སྟེ། གང་དུ་སྤྲུལ་པའི་གནས་ནས་བསྐྱོད་ནས་སླར་འོང་སྟེ། ༼འདིས་ནི་མཆོད་པ་བྱེད་པའི་ལྷ་རྣམས་ཀྱི་རྣམ་པ་གསལ་བ་དང༌། མི་དམིགས་པར་རྟོགས་པའི་ལྟ་བས་ཟིན་པར་བྱས་ནས་མཆོད་དགོས་པར་བསྟན་ནོ། །
སྤྲོས་པའི་ལྷ་རྣམས་ཀྱིས་མཆོད་པ་ཇི་ལྟར་བྱ་བ་སྐབས་འདིར་མ་བཤད་ཀྱང༌། སྔར་བླ་ན་མེད་པའི་མཆོད་པའི་སྐབས་སུ་མཆོད་རྫས་མ་ལུས་པས་འཇིག་རྟེན་གྱི་ཁམས་ཁྱབ་པར་སྤྲུལ་ནས་སངས་རྒྱས་ཐམས་ཅད་ལ་མཆོད་པར་བཤད་པས་གོ་ནུས་པ་ལ་དགོངས་སོ། །བཤད་པ་འདི་ལ་བརྟེན་ནས་དཀྱིལ་
འཁོར་རྒྱལ་མཆོག་གི་ལྷ་སྤྲུལ་པ་ལ་ཡང་རེ་རེ་ལས་དུ་མ་སྤྲུལ་པ་དང༌། རྣམ་པ་གསལ་བ་དང༌། ལྟ་བས་ཟིན་པར་བྱེད་པར་རྟོགས་པར་བྱ་བ་ཡིན་ཀྱང༌། དེ་ཁོ་ན་ལ་འཆད་པ་ནི་དོན་མ་ཡིན་ནོ། ༽གནས་དེ་ནས་ཚུར་ལ་སྤྲོ་བ་སྟེ། རང་གི་ཕུང་པོ་ལ་སོགས་པའི་རང་བཞིན་གྱིས་ཏེ་ངོ་བོར་
བདག་ཉིད་དུ་སྟེ་ལ་བཞག་པ་སྟེ་གཞུག་པར་བྱ་བའོ་དང་། མཆོད་པའི་དོན་དུ་སྤྲོས་པ་རྣམས་ཀྱིས་མཆོད་པའི་ལས་རྫོགས་ནས་ཏེ། རྫོགས་པའི་འོག་ཏུ་རང་ལ་སྡུད་པའི་ཁ་སྦྱར་བར་བྱ་བའི་གནས་སྐབས་སུ་མཆོད་ལྷ་རྣམས་རབ་ཏུ་བསྡུ་བ་སྟེ། ཏིང་ངེ་འཛིན་གྱི་༼
འདིས་ནི་ཐུན་གྱི་མཐར་དཀྱིལ་འཁོར་པའི་ལྷ་རང་ལ་བསྡུ་བ་སྟོན་ནོ། །༽སེམས་དཔར་གཞུག་པར་བྱ་སྟེ་འོ། །༼འདིས་ནི་སྤྲོ་བའི་ཚེ་ན་ཏིང་ངེ་འཛིན་སེམས་དཔའ་ལས་སྤྲོ་བ་ཡང་ཤེས་པར་བྱའོ། །༽འདི་ནི་ཞེས་པ་ནི་བཤད་མ་ཐག་པའོ། །ཡེ་ཤེས་ཀྱི་སྤྱན་ཕྱེ་བ་ནི་ཡེ་

ཤེས་ཀྱི་མིག་རྣམ་པར་གདངས་པ་རྣམས་ཀྱིའོ། །སངས་རྒྱས་རྣམས་ནི་རིན་པོ་ཆེ་ལྟ་བུའི་གང་ཟག་རྣམས་ཀྱིའོ།། ༈ སྐུ་རྡོ་རྗེ་ནི་རྣམ་པར་སྣང་མཛད་དོ། །ཐབས་གང་གིས་རྣམ་སྣང་དེ་མངོན་པར་བྱང་ཆུབ་ཅིང་སྟེ་རྫོགས་པར་བྱེད་པ་དེ་ནི་སྐུ་
ཡི་རྡོ་རྗེ་རྫོགས་པའི་བྱང་ཆུབ་སྟེ་ཡི་གེ་ཨོཾ་གྱི་དོན་སྒོམ་པའོ་མོ། །དེའི་གཟུང་བ་མེད་པ་ནི་སྤྱོད་ཡུལ་ཇི་ལྟ་བ་༼འདི་བསྐྱེད་རིམ་པའི་མཆོད་པ་ཡིན་ཀྱང་། རིན་པོ་ཆེ་ལྟ་བུའི་གང་ཟག་གི་ཡིན་པར་གསུངས་པ་མི་འགལ་ཏེ། དེ་ལ་ཡང་བསྐྱེད་རིམ་ལ་གནས་པའི་སྐབས་ཡོད་པའི་ཕྱིར་
རོ། །༽བཞིན་དུ་མེད་པའི་དངོས་པོ་དང་ངོ་བོ་ཉིད་དང་བྲལ་བས་༼འདིར་དེ་ནི་རྣ་བའི་ལམ་གྱི་སྤྱོད་ཡུལ་ཡིན་པའི་ཕྱིར་དངོས་པོ་དང༌། རང་བཞིན་དང་བྲལ་བའི་ཕྱིར་དངོས་པོ་མེད་པ་ཉིད་དུ་ཡོངས་སུ་ཤེས་པ་ཞེས་བསྒྱུར་བ་ལེགས་སོ། །དེའི་དོན་ནི་ཨོཾ་ཞེས་པའི་སྒྲ་དེ་ལ་དཔྱད་པ་ན། རང་
གི་མཚན་ཉིད་ཀྱིས་གྲུབ་པ་ཅི་ཡང་མེད་པར་རྟོགས་པ་ནི། ཨོཾ་དེའི་དངོས་པོ་མེད་པ་སྟེ་རང་བཞིན་མེད་པ་དཔྱོད་པའོ། །དེ་ལྟར་ཡིན་ཀྱང་ཨོཾ་གྱི་སྒྲ་དེ་རྣ་བས་ཐོས་སུ་ཡོད་པ་ནི་དངོས་པོར་ཡོད་པར་སྟོན་ཏེ། འདིས་ནི་སྒྲ་རང་བཞིན་གྱིས་གྲུབ་པ་མེད་པར་གཏན་ལ་ཕབ་པ་ན། རྣ་བའི་ཤེས་པ་སྒྲ་དེ་འཛིན་བྱེད་
དང༌། སྒྲ་དེའི་གཟུང་བྱར་འཇོག་ཐུབ་པའི་བྱ་བྱེད་ཐམས་ཅད་མི་རུང་བའི་ཆད་སྟོང་འགོག་པས། དེ་ལས་བཟློག་པའི་དོན་དུ་རྟོགས་པ་དགོས་པར་བསྟན་ནོ། །༽དངོས་པོ་མེད་པ་ཉིད་དུ་ཡོངས་སུ་ཤེས་པ་དེ་ནི་དངོས་དང་དངོས་མེད་རྣམ་དཔྱད་པ་སྟེ། དེ་ནི་སངས་རྒྱས་ཀྱི་སྐུ་ཞེས་བྱ་
བར་བཤད་དེ། ཨོཾ་ཡིག་གི་སྒྲ་ལ་རྟག་ཆད་ཀྱི་མཐའ་དང་བྲལ་བར་ལྟ་བ་དེ་ནི་སྐུའི་བཟླས་པ་ཞེས་བྱབ་སྟེ། སྐུ་ཨོཾ་ཡིག་གི་དོན་ལ་ཡང་ཡང་སེམས་པས་ན་བཟླས་པའམ་ཟློས་པའོ། །འདིས་གཞན་གཉིས་ཀྱང་ཤེས་པར་བྱའོ། །གསུང་གི་དམ་ཚིག་ནི་འོད་དཔག་ཏུ་མེད་པའོ། །དེའི་

མངོན་པར་བྱང་ཆུབ་པ་ནི་དེ་རྫོགས་པར་བྱེད་པའི་ཡི་གེ་ཨཱཿའོ། །ཨཱཿཡིག་དེ་སྒྲས་བརྗོད་ཅིང་རྣ་བའི་དབང་པོས་འཛིན་པས་སྒྲའོ། །དེ་ལས་བཟློག་པ་ནི་སྒྲ་མིན་པ་སྟེ། རྣ་བས་ཟིན་པ་སྟེ་བཟུང་བའམ་མ་ཟིན་པ་སྟེ་མ་བཟུང་བ་ཡིན་ཞེས་པའི་བར་དུའོ། །བརྟག་པ་ནི་སྒྲ་དང་
སྒྲ་མིན་པ་ལ་རྣམ་པར་དཔྱད་པའོ། །དེ་ནི་གསུང་གི་རྡོ་རྗེའི་བཟླས་པར་བཤད་ཅེས་བྱ་བའོ། །ཐུགས་ཀྱི་དམ་ཚིག་ནི་མི་བསྐྱོད་པའོ། །དེའི་རྫོགས་པའི་བྱང་༼སྒྲ་ཡིན་མིན་དུ་འཇོག་ཚུལ་ནི་སྔར་བཞིན་ནོ། །༽ཆུབ་པ་ནི་དེ་རྫོགས་པར་བྱེད་པའི་ཡི་གེ་ཧཱུཾ་མོ། །ཧཱུཾ་
དེའི་གནས་པའི་ནི་རྡོ་རྗེ་ནི་དེའི་ངོ་བོ་ཉིད་ཡིན་ལུགས་སོ་དོ། །དེའི་རྣམ་པར་དཔྱད་པ་ནི་ཐུགས་ཀྱི་ཡི་གེའི་ངེས་དོན་ཇི་ལྟ་བ་ཉིད་ཇི་ལྟར་ཡིན་པ་ཡོངས་སུ་ཚོལ་བ་སྟེ། དེ་ནི་ཐུགས་ཀྱི་བཟླས་པ་ཞེས་བྱའོ།། ༈ དེ་ལྟར་སྐུ་དང་གསུང་དང་ཐུགས་༼
འགྱུར་གསར་གཉིས་ལ་ནི་མེད་དོ། །༽ཀྱི་སྒོ་ནས་རྡོ་རྗེ་ཡི་གེ་གསུམ་གྱི་དེ་ཁོ་ན་ཉིད་ལ་དམིགས་ནས་བཟླས་པ་སྟེ་ཡང་ཡང་སེམས་པ་བཤད་ནས། རྡོ་རྗེ་བཟླས་པའི་༼ཚོལ་ལུགས་ནི་སྔར་བཞིན་ནོ། །༽གཙོ་བོ་རླུང་སྔགས་དབྱེར་མེད་དུ་ཟློ་བ་བསྟན་པར་བྱ་
བའི་ཕྱིར། དོན་གྱི་རྗེས་འགྲོའི་ཞེས་བྱ་བ་ལ་སོགས་པ་གསུངས་ཏེ། ཡི་གེ་ཨོཾ་ལ་སོགས་པའི་དོན་ནི་རླུང་ནང་དུ་འཇུག་པ་ལ་སོགས་པ་གསུམ་སྟེ། གསུམ་པོ་དེ་རྟོགས་ཤིང་སྟེ་གསུམ་པོ་དེའི་རྗེས་སུ་ཡིད་འགྲོ་བའི་བཟླས་པ་གང་ཡིན་པ་དེ་ནི་དོན་གྱི་
རྗེས་འགྲོའི་བཟླས་པའོ། །རྒྱུ་མཚན་དེས་ན་ངོ་བོ་ཉིད་༼ངོ་བོ་ཉིད་བྱུང་བ་ནི་ངོ་བོ་ཉིད་དེ་མི་ཤིགས་པ་ལས་བྱུང་ཞིང༌། བཟང་པོ་ཡིས་ཏེ་རྒྱུན་མི་འཆད་པར་ཞེས་འབྱུང་བ་ལེགས་ལ། དེའི་དོན་ནི་རྡོར་བཟླས་བྱེད་པ་ན་སྙིང་གའི་མི་ཤིགས་པ་ལས་འབྱུང་བའི་ཚུལ་གྱིས་བཟླ་བའི་དོན་ནོ། །༽མེད་ཅིང་

དངོས་པོ་དང་བྲལ་ཞིང་མི་ཤིགས་པས་བཟང་ལ། ཉིན་མཚན་ཀུན་ཏུ་རྒྱུན་མི་འཆད་པར་རྣམ་པར་འཕྲོ་བའི་ཚུལ་གྱིས་དུས་གསུམ་གྱི་སངས་རྒྱས་ཏེ། འཇུག་གནས་ལྡང་བའི་དུས་གསུམ་དུ་བྱུང་བའི་དེ་བཞིན་གཤེགས་པ་རིགས་བཞིའི་ངོ་
བོར་བཤད་པའི་དཀྱིལ་འཁོར་བཞིའི་རླུང་རྣམས་ལ་རྣམ་པར་དཔྱད་ཅིང་སྟེ་རླུང་སྔགས་དབྱེར་མེད་དུ་སྦྱོར་བ་ཡོངས་སུ་ཤེས་པས་བཟླས་ན་གོམས་པའི་མཐར་རླུང་རྣམས་དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔར་བཤད་པའི་སྙིང་གའི་མི་ཤིགས་པ་ལ་ཐིམ་
པའི་ཚུལ་གྱིས་སྟོང་པ་བཞི་རྟོགས་པ་གང་ཡིན་པ་དེ་ནི་འདོད་དོན་སྟེར་བའི་རིན་པོ་ཆེའི་ན་བཟླས་པ་ཞེས་བཤད་དོ།། ༈ རླུང་རྣམས་མི་ཤིགས་པ་ལ་ཐིམ་པའི་འོག་ཏུ་ཡང་ལྡང་བ་ན་ཡན་ལག་གི་རླུང་གི་རྡོ་རྗེའི་བཟླས་པ་བསྟན་པར་བྱ་བའི་ཕྱིར། སངས་རྒྱས་
ཞིང་རྣམས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ཀྱི་ཞིང་ཞེས་པ་སྙིང་གའི་པདྨའི་དབུས་ཀྱི་མི་ཤིགས་པ་ལས་ཐམས་ཅད་དུ་སྟེ་མིག་ལ་སོགས་པའི་སྐྱེ་མཆེད་རྣམས་སུ། སྐུ་ཡི་སྤྲིན་རྣམས་ཏེ་མི་ཤིགས་པས་ཏེ་གཞན་གྱིས་མི་བཟློག་པའི་ཕྱིར་
བཞུད་ཅིང་ནང་དུ་བྱོན་པ་དང་གནས་པའི་རྡོ་རྗེའི་དོན་ཏེ། ནང་དུ་འཇུག་པ་དང་གནས་པ་དང་ལྡང་བའི་བདག་ཉིད་ཅན་གྱི་སྤྲོ་བ་གང་ཡིན་པ་དེ་ནི་ཡུལ་ལ་ཐོགས་པ་མེད་པར་འཇུག་པའི་ཡན་ལག་གི་རླུང་གི་རྡོ་རྗེའི་བཟླས་པ་ཞེས་བཤད་དོ།། ༈ དེ་ལྟར་ཡིད་ཀྱི་བཟླས་
པ་བཤད་ནས། ངག་གི་བཟླས་པ་བསྟན་པར་བྱ་བའི་ཕྱིར། ཁྲོ་བོའི་ཞེས་བྱ་བ་ལ་སོགས་པ་གསུངས་ཏེ། ཁྲོ་བོ་༼དེ་ལྟར་རླུང་སྔགས་དབྱེར་མེད་དུ་འཇུག་པ་ལ་ཡིད་གཏོད་པའི་བཟླས་པ་ཡིན་པས་ཡིད་བཟླས་སུ་བཤད་ཀྱི། བསྐྱེད་རིམ་པའི་ཡིད་བཟླས་དང་ཡེ་མི་འདྲ་བ་ཕྱེད་དགོས་སོ། །

༽ནི་གཤིན་རྗེ་གཤེད་ལ་སོགས་པའི་སྔགས་སོ། །དེ་རྣམས་ཀྱི་དམ་ཚིག་ནི་བསྐྲད་པ་ལ་སོགས་པའི་ཆོ་ག་སྟེ། དེ་ཡོངས་སུ་ཤེས་པས་སོ། །རང་གི་རྡོ་རྗེ་ནི་རང་གི་ལྕེ་སྟེ་ལྕེ་དེས་སྔགས་ཀྱི་སྒྲ་བསྒྲགས་ཤིང་སྐད་དུ་འདོན་པའོ། །དཀྱིལ་འཁོར་ནི་ལུས་ཏེ་དེ་ནི་རང་
གི་རྡོ་རྗེའི་ལུས་ཀྱི་དཀྱིལ་འཁོར་དུ་བསྒྲགས་པའོ། །སྔགས་ནི་སྦྲུལ་ཞེས་བྱ་བ་ལ་སོགས་པའོ། །དེ་རྣམས་ཀྱི་ཡི་གེའི་ཚིག་ནི་ཡི་གེ་ཨོཾ་ལ་སོགས་པའོ། །གྲགས་པ་ནི་རང་ངམ་གཞན་གྱིས་ཐོས་པར་རོ། །དེ་ལྟ་བུའི་བཟླས་པ་ནི་ཁྲོ་བོའི་བཟླས་པ་ཞེས་བྱའོ།། ༈ འདོད་པ་
ནི་གཟུགས་ལ་སོགས་པའི་ཡུལ་རྣམས་སོ། །འདོད་ཡོན་དེའི་དོན་གྱིས་མྱོས་པར་གྱུར་པ་ནི་འདོད་པ་དེ་ཚོལ་བ་ལྷུར་ལེན་པས་ངལ་བའོ། །ཀུན་ཏུ་སྐྱོབ་ཅིང་ཕན་པར་དགའ་བ་ནི་རང་གི་དོན་ཕུན་སུམ་ཚོགས་པའི་མཐར་ཐུག་པས་སོ། །སེམས་ཅན་དེ་རྣམས་གཏི་
མུག་སྟེ་རྣམ་པར་སྣང་མཛད་དོ། །༼པ་ཚབ་ཀྱིས། རང་དོན་ཕུན་ཚོགས་ཀྱི་མཐར་ཐུག་པ་མེད་པའི་ཕྱིར་རོ། །ཞེས་ལྷུར་ལེན་པ་དང་སྦྲེལ་ནས་བསྒྱུར་ཅིང༌། ཀུན་ཏུ་སྐྱོབ་ཅིང་ཕན་པར་འདོད་པས་ཞེས། སེམས་ཅན་གཏི་མུག་གནས་ལ་འཇོག་པའི་ཀུན་སློང་དུ་བསྒྱུར་རོ། །ཆག་གིས། སེམས་ཅན་དོན་ལ་ཕན་དགའ་
མེད་ནི། རང་གི་དོན་གཅིག་ཏུ་ངེས་པའི་ཕྱིར་རོ། །ཞེས་གཏི་མུག་ཅན་གྱི་སེམས་ཅན་ལ་བཤད་དོ། །དེ་ལྟར་མི་འདྲ་བ་མང་ཡང་ཆག་འགྱུར་ལྟར་ལེགས་པ་འདྲའོ། །༽དེའི་གནས་ནི་གཏི་མུག་རྣམ་པར་དག་པ་འོད་གསལ་སྟེ་འོད་གསལ་དེར་འཇོག་པར་གང་སེམས་དཔའ་དེ་ནི་གཏི་མུག་
བཟླས་པ་ཞེས་བྱའོ། །༼ཟུང་འཇུག་པས་གཏི་མུག་ཅན་གྱི་སེམས་ཅན་བསམ་གཏན་གཉིས་ཀྱིས་འོད་གསལ་དུ་འཇུག་པ་མཛད་པས་དེ་ལ་དངོས་སུ་ཕན་འདོགས་པ་ཡིན་ཏེ། གཞན་གཉིས་ལའང་དེའི་རིགས་པ་ཤེས་པར་བྱའོ། །༽འདོད་ཆགས་ནི་བུད་མེད་དང་སྐྱེས་པ་ཕན་ཚུན་ཆགས་པའོ། །

འདོད་ཆགས་དེ་བརྟན་པས་ན་རྡོ་རྗེའོ། །དེ་ལས་བྱུང་བའི་ཚིག་ནི་དེ་ལས་སྐྱེས་པའི་ཚིག་གོ། ལུས་དང་ངག་སེམས་ལ་གནས་པའི། །ཞེས་བྱ་བ་ནི། ལུས་ལ་སོགས་པ་ཡིད་དུ་འོང་བར་གཏོགས་པའི་དོན་བརྗོད་པའི་ཚིག་ཕན་ཚུན་དུ་ཐོས་
པའོ། །སེམས་ཅན་ནི་འདོད་ཆགས་ཅན་དེ་རྣམས་སོ། །འདོད་ཆགས་རྒྱ་མཚོ་ནི་འོད་དཔག་ཏུ་མེད་པའོ། །དེའི་གནས་ནི་འདོད་ཆགས་རྣམ་པར་དག་པ་སྟེ། དེར་འཇོག་པར་རྣལ་འབྱོར་པས་གང་སྒོམ་པ་དེ་ནི་འདོད་ཆགས་བཟླས་པ་ཞེས་བཤད་དོ། །ཞེ་སྡང་ནི་སེམས་ཅན་
ལ་མངོན་པར་འཁུ་བ་སྟེ་དེ་ཉིད་ནི་བརྟན་པས་ན་རྡོ་རྗེའོ། །དེ་ལས་བྱུང་བའི་སེམས་ནི་ལུས་དང་ངག་དང་སེམས་ལ་གནས་པའི་ཞེ་སྡང་ཅན་ནི་ལུས་ལ་སོགས་པའི་ཡུལ་མཁྱེན་ནས། སེམས་ཅན་ཞེས་པ་ཞེ་སྡང་དང་ལྡན་པ་རྣམས་ཞེ་སྡང་སྟེ་མི་བསྐྱོད་པའོ། །དེའི་
གནས་ནི་འོད་གསལ་བ་སྟེ་དེར་བཞག་པའི་བྱ་བ་གང་ཡོངས་སུ་ཤེས་པ་དེ་ནི་ཞེ་སྡང་གི་བཟླས་པ་ཞེས་བྱའོ།། ༈ དམ་ཚིག་རྡོ་རྗེ་གསུམ་ནི་རྡོ་རྗེ་འཆང་ཆེན་པོའོ། །དེའི་དེ་ཉིད་ནི་འོད་གསལ་བའོ། །དབུ་མ་དམ་ཚིག་རྡོ་རྗེ་ཅན་ཞེས་པའི་རྡོ་རྗེ་ཅན་ནི་དེ་བཞིན་
གཤེགས་པ་རྣམས་ཏེ། དེ་རྣམས་ཀྱི་དབུ་མ་དམ་ཚིག་ནི་དབུས་ཏེ་སྙིང་པོར་གྱུར་པ་འོད་གསལ་ལོ་འོ། །དེ་ཉིད་དམ་ཚིག་རྡོ་རྗེ་ཡི་སྟེ་སྒྲུབ་པ་པོ་ཐམས་ཅད་ཀྱི་བཟླས་པ་མ་ནིང་སྟེ་དངོས་པོ་སྟེ་རང་བཞིན་མེད་པའི་བཟླས་པ་ཞེས་བཤད་དེ། དགོངས་པས་
བཤད་པའོ།། ༈ འདོད་ཆགས་དེ་ཉིད་ཅེས་བྱ་བ་སྟེ། ཁ་སྦྱོར་ལས་ཆགས་པ་མཆེད་པ་མ་ཡིན་ཆགས་བྲལ་སྣང་བ་མིན། །དབུ་མ་ཉེར་ཐོབ་ཏུ་དམིགས་༼མ་ནིང་ཕོ་མོ་ཕྱོགས་གཅིག་པའི་མཐར་མ་ལྷུང་བ་དང་འདྲ་བར་འོད་གསལ་སྒོམ་པ་ཡང་མཐར་མ་ལྷུང་བའོ། །

པར་མི་འགྱུར་རོ། །ཞེས་བྱ་བ་ནི་འདོད་ཆགས་ཀྱི་ཡང་དག་པའམ་དེ་ཁོ་ན་ཉིད་འོད་གསལ་ལྷན་ཅིག་སྐྱེས་པའི་ཡེ་ཤེས་སོ་དོ། །དེའི་དོན་ནི་ཇི་ལྟ་བ་བཞིན་དུ་ཡོངས་སུ་ཤེས་པའོ། །དེར་ཤེས་པས་ན་འདོད་ཆགས་དེ་ཉིད་དོན་སྒོམ་པའོ། །རྡོ་རྗེ་ནི་རྡོ་རྗེ་འཆང་ཆེན་པོའོ། །རྡོ་རྗེ་འཆང་
དེ་གང་ལ་བདག་པོར་ཡོད་པར་གྱུར་པ་གང་ཡིན་པ་དེ་རྣམས་ནི་རྡོ་རྗེ་བདག་པོ་སྟེ། དེ་ཐམས་ཅད་ནི་རྡོ་རྗེ་འཆང་གི་སྒྲུབ་པ་པོ་ཕོ་མོ་རྣམ་པ་གཉིས་སོ། །སེམས་ཅན་ཀུན་ལ་ཕན་འདོད་པའི་ནི་སེམས་ཅན་ཐམས་ཅད་ལ་ཕན་པར་བྱེད་པའི་བྱང་ཆུབ་རྡོ་རྗེ་འཆང་ཆེན་
པོའི་གོ་འཕང་ངོ༌། །འདོད་ཆགས་ནི་འདོད་པའི་ཡོན་ཏན་རྣམ་པ་ལྔ་ལ་ཆགས་པའོ། །དེ་ལ་བརྟེན་ནས་རྡོ་རྗེ་འཆང་རྫོགས་པར་མཛད་པ་ནི་མཐར་ཕྱིན་པར་མཛད་པའོ།། ༈ འདོད་ཆགས་ལས་སྐྱེས་པའི་བྱང་ཆུབ་ནི་སྐྱེས་པ་འབའ་ཞིག་གིས་ཚེ་འདི་ལ་འགྲུབ་པ་སྒྲུབ་
པར་མ་ཟད་ཀྱི། བུད་མེད་ཀྱི་རྟེན་གྱིས་ཀྱང་ཚེ་འདི་ལ་འགྲུབ་པ་སྒྲུབ་པར་བྱེད་དོ། །ཞེས་བསྟན་པར་བྱ་བའི་ཕྱིར། རིག་པ་ཆེན་མོ་ཞེས་བྱ་བ་ལ་སོགས་པ་གསུངས་ཏེ། རིག་པ་ཆེན་མོ་ནི་རྒྱུད་ལེགས་པར་སྦྱངས་ཤིང་འདོད་པའི་བསྟན་བཅོས་ལ་ལེགས་པར་བསླབས་པའི་
ཕྱག་རྒྱའོ། །སྤྱན་ལ་སོགས་པ་ནི་སྤྱན་སོགས་བཞིའི་རིགས་ཅན་གྱི་བུད་མེད་པདྨ་ཅན་ལ་སོགས་པབཞིའོ། །འདོད་པ་ནི་གཟུགས་ལ་སོགས་པའི་འདོད་ཡོན་ལྔ་ལ་སྤྱོད་པའོ། །འདོད་ཡོན་ལ་ཆགས་པ་ལམ་དུ་བྱེད་པ་དེ་རྣམས་ཀྱི་མངོན་པར་འདོད་པའི་དོན་ནི་ཆགས་པ་དེ་རྣམ་
པར་དག་པར་བྱེད་པའི་འོད་གསལ་ལོ་འོ། །དེ་ལ་བརྩོན་པ་ནི་དེ་བསྒོམ་པ་ལྷུར་ལེན་པའོ། །འདོད་པའི་ལོངས་སྤྱོད་ནི་ཡུལ་རྣམས་སོ། །ཇི་ལྟར་འདོད་པ་ནི་ཇི་ལྟར་བདེ་བར་རོ། །བསྟེན་ན་ཞེས་པ་ནི་བསླབས་པར་གྱུར་པའོ། །འགྲུབ་པར་འགྱུར་བ་ནི་རྡོ་རྗེ་འཆང་ཆེན་

པོའི་གོ་འཕང་འཐོབ་པར་འགྱུར་བ་སྟེ། སྒྲ་ཇི་བཞིན་པའོ།། ༈ གཏི་མུག་དམ་ཚིག་ལས་བྱུང་བ། །ཞེས་བྱ་བ་ལ་སོགས་པ་ལ། གཏི་མུག་གི་དམ་ཚིག་ནི་རྣམ་པར་སྣང་མཛད་དོ། །དེ་ལས་བྱུང་བ་ནི་རྣམ་སྣང་དེའི་རིགས་ལས་སྐྱེས་༼
ཐབས་ཀྱིས་ཤེས་རབ་མ་ལ་བརྟེན་ནས་སྟོང་པ་བཞིའི་ཡེ་ཤེས་བསྐྱེད་པ་དེ་བསྒོམས་ནས། འཚང་རྒྱ་བ་བཞིན་དུ། ཤེས་རབ་མས་ཀྱང་ཐབས་ལ་བརྟེན་ནས་སྟོང་པ་བཞི་བསྐྱེད་པའི་འོད་གསལ་བསྒོམས་པས་ཚེ་འདིར་འཚང་རྒྱ་བའི་གནད་ཤེས་པར་བྱའོ། །༽པ་ས་སྙིང་ལ་སོགས་པའོ། །རིག་པའི་རྒྱལ་
པོ་ནི་གཙུག་ཏོར་འཁོར་ལོས་སྒྱུར་བ་ལ་སོགས་པའོ། །རྡོ་རྗེ་ཅན་ནི་སའི་སྙིང་པོ་ལ་སོགས་པའོ། །མ་ནིང་དག་གི་གནས་འགྲུབ་པ་ཞེས་བྱ་བ་ལ། མ་ནིང་ནི་འོད་གསལ་དང་ཟུང་འཇུག་གོ། དེ་དག་གི་གནས་ནི་ཡི་གེ་ཨོཾ་ལ་སོགས་པ་གསུམ་མོ་སྟེ། གནས་དེ་བཟླས་པས་
འགྲུབ་པ་ནི་དེ་ལས་བྱུང་བའི་དངོས་གྲུབ་དམ་པ་ནི་བྱང་ཆུབ་རབ་ཏུ་སྟེར་ཞིང་འགྲུབ་པར་འགྱུར་བའོ། །ཁྲོ་བོ་ནི་གཤིན་རྗེ་གཤེད་ལ་སོགས་པའོ། །ཞེ་སྡང་ནི་མི་བསྐྱོད་པ་ཡིན་ལ། དེའི་གི་གནས་ཏེ་ས་བོན་ནི་ཡི་གེ་ཧཱུཾ་སྟེ་དེ་ལས་སྐྱེས་པ་ནི་དེ་ལས་བྱུང་བའོ། །
གསོད་ལ་རྟག་ཏུ་བརྩོན་པ་ནི་གདུག་པ་རྣམས་འདུལ་བའི་ལས་ཅན་ནོ། །༼འདི་ནི་རྒྱུད་འདིར་འཕྲེང་སྔགས་མ་བྱུང་བའི་ལྷ་རྣམས་ཀྱི་སྒོ་ནས་བཟླས་པས་དངོས་གྲུབ་བསྒྲུབ་ན་ཡི་གེ་གསུམ་གྱི་བྱ་བར་སྟོན་པ་ཡིན་ཞེས་བླ་མ་སྔ་མ་རྣམས་གསུང་ངོ༌། ༽མཆོག་གི་ཆོས་ཅན་ནི་བརྩོན་འགྲུས་
ཤིན་ཏུ་བརྟུལ་བ་ཅན་གྱི་སྒྲུབ་པ་པོའོ། །གསོད་པའི་དོན་གྱིས་ཞེས་བྱ་བ་ནི་དྲག་པོའི་ལས་ཀྱིས་སོ། །འགྲུབ་པར་འགྱུར་བ་ནི་མངོན་པར་འདོད་པའི་དོན་སྒྲུབ་པར་བྱེད་པ་སྟེ། དྲང་བའི་དོན་ཏོ།། ༈ གཏི་མུག་གི་དམ་ཚིག་ནི་མ་རིག་པའོ། །མ་རིག་པ་དེ་

ལས་བྱུང་བ་ནི་ཉེ་བར་ལེན་པའི་ཕུང་པོ་བླངས་པའོ། །རིག་པའི་རྒྱལ་པོ་རྡོ་རྗེ་ཅན་ནི་ལུས་བླངས་པའི་སྐྱེས་པ་དང་བུད་མེད་དོ། །མ་ནིང་ནི་མ་རིག་པ་ཉེར་ཐོབ་སྟེ་དེ་ལུགས་ལྡོག་གི་ཚེ་འབྱུང་བའི་གནས་ནི་འོད་གསལ་བ་སྟེ། དེར་དེ་མངོན་སུམ་དུ་བྱེད་པས་གྲུབ་པ་ནི་
རྫོགས་པའོ། །དེ་ལྟར་རྫོགས་པའི་དངོས་གྲུབ་དམ་པ་ནི་དངོས་གྲུབ་ཁྱད་པར་ཅན་ཏེ། ཕྱག་རྒྱ་ཆེན་པོའི་དངོས་གྲུབ་བོ། །རབ་ཏུ་སྟེར་བ་ནི་༼དེ་ལས་ཏེ་མངོན་སུམ་དུ་བྱེད་པ་ལས་གྲུབ་པ་ནི་རྫོགས་པའོ། །ཞེས་འབྱུང་བའི་དོན་ནི་འོད་གསལ་མངོན་སུམ་དུ་བྱས་པ་ལས་ཟུང་འཇུག་ཏུ་རྫོགས་པའོ། །
༽སྒྲུབ་པ་པོ་རྣམས་ལ་སྩོལ་བར་མཛད་པའོ། །ཁྲོ་བོ་ནི་ཐབས་ཀྱི་རང་བཞིན་གྱི་རྟོག་པ་བཞི་བཅུའོ་ནོ། །ཞེ་སྡང་གི་གནས་ནི་ཤེས་རབ་ཀྱི་རང་བཞིན་གྱི་རྟོག་པ་སོ་གསུམ་མོ་བོ། །དེ་ལས་སྐྱེས་པ་ནི་སྣང་བ་དེ་རྣམས་ལས་བྱུང་བའོ། །གསོད་ལ་རྟག་ཏུ་
བརྩོན་པ་ནི་འཆི་བའི་བདག་ཉིད་ཅན་ནོ། །མཆོག་གི་ཆོས་ནི་རྡོ་རྗེ་ལྟ་བུའི་ཏིང་ངེ་འཛིན་ཏེ་དེ་གང་ལ་ཡོད་པ་དེ་ནི་མཆོག་གི་ཆོས་ཅན་ཏེ་རིན་པོ་ཆེ་ལྟ་བུའི་གང་ཟག་གོ། ༼དེ་གཉིས་ཀྱིས་ཉེར་ཐོབ་ཀྱི་རང་བཞིན་བདུན་ཡང་མཚོན་ནོ། །༽དེ་ལྟར་གྱུར་པའི་རང་བཞིན་རྣམས་གྱིས་
གསོད་པའི་། ༼འཚེ་བའི་བདག་ཉིད་ཅན། ཞེས་འབྱུང་བའི་དོན་ནི་རྟག་ཏུ་རང་བཞིན་བརྒྱད་ཅུའི་རྟོག་པ་ལ་འཚེ་བར་བྱེད་པའི་འོད་གསལ་ལོ། །༽དོན་ཏེ། གསོད་པ་ནི་ཕུང་པོ་ལ་སོགས་པ་དངོས་པོ་མེད་པར་བྱས་པ་སྟེ་འོད་གསལ་དུ་འཇུག་པའོ། །དེའི་དོན་ནི་བདེན་པ་གཉིས་གཉིས་སུ་
མེད་པར་གྱུར་པ་ལས་རྡོ་རྗེ་འཆང་ཉིད་༼ཆག་གིས། རྡོ་རྗེ་འཆང་དུ་བསྐྱེད་པའོ། །མཆོག་གི་ཆོས་ནི་རྡོ་རྗེ་ལྟ་བུའི་ཏིང་ངེ་འཛིན་ཏེ། དེ་གང་ལ་ཡོད་པ་དེ་ནི་མཆོག་གི་ཆོས་ཅན་ཏེ། རིན་པོ་ཆེའི་གང་ཟག་གིས་གསོད་པའི་དོན་དེས་བསྒྲུབ་པར་འགྱུར་ཞིང་རང་བཞིན་རྣམས་དབང་དུ་འགྱུར་བའོ། །ཞེས་བསྒྱུར་བའི་གོ་

རིམ་བདེའོ། །༽དུ་སྐྱེས་པའོ། །དེའི་རང་བཞིན་གྱིས་འགྲུབ་པར་འགྱུར་ཞིང་དབང་དུ་འགྱུར་བའོ། །སྐྱེས་བུ་ཆེན་པོའི་དམ་ཚིག་ནི་རྡོ་རྗེ་འཆང་ཆེན་པོ་སྟེ་དེས་དེ་སྐད་ཅེས་བཀའ་སྩལ་ཏོ། །ཞེས་བྱ་བ་ནི་སྡུད་པར་བྱེད་པའི་ཚིག་སྟེ། ངེས་པའི་དོན་ཏོ།། 
༈ རྡོར་བཟླས་སོགས་བསྟན་པ་ལས་གཞན་ཡང་ལས་སྒྲུབ་པའི་བསམ་གཏན་གཞན་དག་བསྟན་པར་བྱ་བའི་ཕྱིར། ཡེ་ཤེས་ཞེས་བྱ་བ་ལ་སོགས་པ་གསུངས་ཏེ། དང་པོར་རང་རྣམ་སྣང་དུ་བསྒོམས་ལ། དེའི་ཐུགས་ཀའི་ཡེ་ཤེས་འཁོར་ལོ་ཅན་ཏེ་ཡེ་ཤེས་སེམས་དཔའི་
སྙིང་ཁའི་དབུས་སུ་སྟེ་ཐུགས་ཀའི་དབུས་སུ་གནས་པར་འཁོར་ལོ་ཞེས་པ་རྣམ་པར་སྣང་མཛད་ཀྱི་མཚན་མ་བསྒོམ་སྟེ། སྒོམ་ལུགས་ཇི་ལྟ་བུ་ཞེ་ན། ཡེ་ཤེས་སེམས་དཔའི་ཐུགས་ཀར་གསལ་བའི་དཀྱིལ་འཁོར་ཏེ་ཟླ་བའི་དཀྱིལ་འཁོར་བསྒོམས་ལ་ཟླ་བ་དེའི་དབུས་སུ་
འཁོར་ལོ་གནས་པར་བསམ་མོ། །དབུས་སུ་ནི་འཁོར་ལོའི་དབུས་སུའོ། །འཁོར་ལོའི་དོན་སྒོམ་མོ་ཞེས་བྱ་བ་ནི། འཁོར་ལོས་དོན་སྒྲུབ་པས་ན་འཁོར་ལོའི་དོན་ནི་གང་ལ་ཞི་བའི་ལས་སྒྲུབ་པའི་བསྒྲུབ་པར་བྱ་བའི་གང་ཟག་སྟེ་དེ་བསྒོམ་པར་བྱའོ། །དེས་ནི་འདི་སྐད་སྟོན་
པར་འགྱུར་ཏེ། རྣམ་པར་སྣང་མཛད་ཀྱི་སྦྱོར་བ་དང་ལྡན་པས་རང་གི་ཡེ་ཤེས་སེམས་དཔའི་ཐུགས་ཀའི་ཟླ་བའི་དཀྱིལ་འཁོར་གྱི་སྟེང་དུ། འཁོར་ལོ་རྣམ་པར་བསྒོམས་ལ་བསྒྲུབ་པར་བྱ་བ་བཀུག་སྟེ། དེར་བཅུག་ལ་བཞག་སྟེ། ཞི་བའི་ཆོ་ག་ཇི་ལྟ་བ་བཞིན་དུ་ཞི་བའི་
ལས་བྱའོ། །སྔ་མ་ལ་རྣམ་སྣང་གི་རྣལ་༼སྦྱོར་བ་ཞེས་པ་རྣམས་རྣལ་འབྱོར་དུ་བྱའོ། །༽འབྱོར་དང་ལྡན་དགོས་པ་དེ་བཞིན་དུ་རང་མི་བསྐྱོད་པའི་སྦྱོར་བ་དང་ལྡན་པས་རང་གི་ཐུགས་ཀར་ཡེ་ཤེས་རྡོ་རྗེ་ཅན་ཏེ་ཡེ་ཤེས་སེམས་དཔའི་ཐུགས་ཀར་རྡོ་རྗེའི་དཀྱིལ་འཁོར་གྱི་

དབུས་སུ་གནས་པ་སྟེ། དེར་ཉི་མའི་དཀྱིལ་འཁོར་ལ་གནས་པའི་རྡོ་རྗེ་བསྒོམས་ལ་དེར་རྡོ་རྗེ་སྔགས་ཀྱི་དོན་བསྒོམ་པར་བྱ་སྟེ། རྡོ་རྗེའི་སྔགས་ནི་ཡི་གེ་ཧཱུཾ་མོ། །ཧཱུཾ་ཡིག་དེས་དོན་དུ་གཉེར་ཞིང་གཟིར་བསྟེ་འོད་ཟེར་སྤྲོས་ནས་བསྒྲུབ་བྱ་རང་གི་སྙིང་ཁར་འགུགས་པར་བྱེད་པས་ན་རྡོ་རྗེའི་
སྔགས་དོན་ནི་བསྒྲུབ་པར་བྱ་བའི་གང་ཟག་སྟེ་དེ་བསྒོམ་པར་བྱའོ། །རང་ཉིད་རིན་ཆེན་འབྱུང་ལྡན་གྱི་སྦྱོར་བ་དང་ལྡན་པས་རང་གི་ཐུགས་ཀར་རིན་ཆེན་ཡེ་ཤེས་ཅན་ཏེ་ཡེ་ཤེས་སེམས་དཔའི་ཐུགས་ཀར་རིན་པོ་ཆེའི་དཀྱིལ་འཁོར་གྱི་དབུས་སུ་གནས་པའི་རིན་པོ་ཆེ་
རྣམ་པར་བསྒོམས་ལ། དེར་རིན་པོ་ཆེའི་སྔགས་ཀྱི་དོན་བསྒོམ་པར་བྱ་སྟེ། རིན་ཆེན་སྔགས་ནི་ཡི་གེ་སྭཱའོ། །ཡི་གེ་དེས་དོན་དུ་གཉེར་ཞིང་རྒྱས་པར་འགྱུར་བས་ན་རིན་ཆེན་སྔགས་དོན་ནི་། གང་ལ་༼སྣ་ཚོགས་རྡོ་རྗེའི་སྟེང་ན་གནས་པའི་རིན་པོ་ཆེ་རྣམ་པར་བསྒོམས་ནས་ཟེར། 
༽རྒྱས་པའི་ལས་བསྒྲུབ་པར་བྱ་བའི་གང་ཟག་སྟེ་དེ་བསྒོམ་པ་ལ་ཡང་དེ་སྐད་ཅེས་བྱའོ། །རང་ཉིད་འོད་དཔག་མེད་ཀྱི་སྦྱོར་བ་དང་ལྡན་པས་པདྨོ་ཡེ་ཤེས་ཅན་ཏེ་རང་གི་སྙིང་ཁར་ཞུགས་པའི་ཡེ་ཤེས་སེམས་དཔའི་ཐུགས་ཀར་ཆོས་ཀྱི་དཀྱིལ་འཁོར་གྱི་
དབུས་ན་གནས་པ་སྟེ། སྣ་ཚོགས་པདྨ་ལ་གནས་པའི་པདྨ་དམར་པོ་བསམས་ལ། དེར་པདྨའི་སྔགས་ཀྱི་དོན་བསྒོམ་པ་སྟེ་པདྨའི་སྔགས་ནི་ཡི་གེ་ཨཱཿའོ། །དེས་དོན་དུ་གཉེར་ཞིང་དབང་དུ་བྱེད་པས་ན་པདྨའི་སྔགས་དོན་ནི་གང་ལ་དབང་གིས་ལས་བསྒྲུབ་པར་བྱ་
བའི་གང་ཟག་སྟེ་དེའི་དོན་བསྒོམ་པར་བྱའོ། །དོན་ཡོད་པར་གྲུབ་པར་སྦྱོར་བ་དང་ལྡན་པས་རལ་གྲི་ཡེ་ཤེས་ཅན་ཏེ་རང་གི་ཡེ་ཤེས་སེམས་དཔའི་ཐུགས་ཀར་དམ་ཚིག་གི་དཀྱིལ་འཁོར་གྱི་དབུས་ན་གནས་པ་སྟེ། སྣ་ཚོགས་རྡོ་རྗེའི་སྟེང་ན་གནས་པའི་རལ་

གྲི་བསམ་པར་བྱའོ། །དེར་རལ་གྲིའི་སྔགས་ཀྱི་དོན་བསྒོམ་པ་སྟེ། རལ་གྲིའི་སྔགས་ནི་ཡི་གེ་ཧཱའོ། །ཧཱ་ཡིག་དེས་དོན་དུ་གཉེར་བར་བྱ་ཞིང་ཕུན་སུམ་ཚོགས་པ་རྣམ་པ་ཐམས་ཅད་ཀྱིས་སྒྲུབ་པར་བྱེད་པས་ན་རལ་གྲི་སྔགས་དོན་ནི་
དབང་དུ་བྱ་བའི་ལས་བསྒྲུབ་པར་བྱ་བ་སྟེ་དེ་བསྒོམ་པར་བྱའོ།། ༈ དེ་ལྟར་རིགས་ལྔའི་སྒོ་ནས་ཞི་སོགས་ཀྱི་ལས་སྒྲུབ་པའི་ལས་རྒྱལ་མཆོག་སྔར་བཤད་པ་འདི་ཉིད་ཀྱི་ཆོ་གའི་ལྷག་མ་དཀྱིལ་འཁོར་རྒྱལ་མཆོག་ལྔ་བྱེད་པ་བསྟན་པར་བྱ་བའི་ཕྱིར། དཀྱིལ་འཁོར་ཞེས་
བྱ་བ་ལ་སོགས་པ་གསུངས་ཏེ། དཀྱིལ་འཁོར་ཀུན་ནི་འཁོར་ལོ་སྟེ་རྣམ་སྣང་དང་ལ་སོགས་པས་རིགས་ལྷག་མ་བཞིའི་དཀྱིལ་འཁོར་རོ། །དེ་རྣམས་ཀྱི་ངོས་རྣམ་པ་བཞི་རྣམས་སུ་སངས་རྒྱས་ལྔ་རྣམས་ཏེ། རྣམ་པར་སྣང་མཛད་ལ་སོགས་པའི་གོ་རིམ་ཇི་ལྟ་བ་
བཞིན་དུ་དགོད་པར་བྱའོ། །འོད་ཟེར་ལྔ་ཡི་བྱེ་བྲག་གིས་ཞེས་བྱ་བ་ནི། ལས་དང་རྗེས་སུ་མཐུན་པའི་ཁ་དོག་གིས་༼ནི་རྣམ་སྣང་གིས་ཞི་བའི་ལས་བསྒྲུབ་ན་ལྷ་ཐམས་ཅད་དཀར་པོ། མི་བསྐྱོད་པས་དྲག་ལས་སྒྲུབ་པ་ལ་ནག་པོ་དང་སྔོན་པོ། རིན་འབྱུང་གིས་རྒྱས་པ་བསྒྲུབ་པ་ལ་སེར་༼
ཞེས་པ་ནི་དབུས་ཀྱི་གཙོ་བོ་གང་གིས་བྱེད་པའི་གོ་རིམ་བཞིན་ཡིན་ཏེ། མི་བསྐྱོད་པས་གཙོ་བོ་བྱེད་ན་རྣམ་སྣང་ཤར་དུ་འོང་བ་དང༌། རིགས་ལྷག་མ་བཞིས་གཙོ་བོ་བྱེད་ན། གང་གཙོ་བོར་སོང་བ་དེའི་ཤུལ་དུ་མི་བསྐྱོད་པ་འགྲོ་བ་བཞིན་ནོ། །༽པོ། སྣང་མཐས་དབང་ལས་སྒྲུབ་པ་ལ་དམར་པོ། འོག་
ནས་དོན་གྲུབ་ཀྱི་སྒོ་ནས་དབང་གི་ལས་སྒྲུབ་པར་བཤད་པའི་སྐབས་སུ་བསྒྲུབ་བྱ་ལ་ཁ་དོག་སྣ་ཚོགས་པའི་བདུད་རྩི་དབབ་པར་གསུངས་པ་ལ་བརྟེན་ནས། བླ་མ་སྔ་མ་རྣམས་མདོར་བྱས་བཞིན་ཁ་དོག་སྣ་ཚོགས་པར་བཞེད་ལ། གསང་འདུས་ལུགས་གཞན་ནས་དོན་གྲུབ་ཀྱིས་གཙོ་བྱས་ཐམས་ཅད་དམར་

པོར་བཤད་དོ། །འདིར་ནི་འོད་ཟེར་ལྔ་ཡི་བྱེ་བྲག་གིས། །ཞེས་གསུངས་པའི་དོན་ཁ་དོག་ལྔ་ལ་བཤད་པས། དམར་པོར་བྱས་ན་ཁ་དོག་ལྔ་མི་ཚང་ཞིང༌། ཁ་དོག་སྣ་ཚོགས་པ་ཁ་དོག་ལྔའི་ཡ་གྱལ་གཅིག་མིན་པས་ལྗང་ཁུར་བྱའོ། །༽སྤྲོ་བར་བསྒོམ་མོ། །དེས་ཅིར་འགྱུར་ཞེ་ན། བྱང་ཆུབ་སྟེ། ཞི་བ་ལ་སོགས་
པ་རང་གིས་གང་མངོན་པར་འདོད་པའི་འབྲས་བུ་འགྲུབ་པ་འཐོབ་པར་འགྱུར་རོ།། ༈ ད་ནི་བསྐྱེད་རྫོགས་ཀྱི་རིམ་པའི་དབྱེ་བས་ལྷ་སྤྲོ་བ་བསྟན་པར་བྱ་བའི་ཕྱིར། སྔགས་རྣམས་ཞེས་བྱ་བ་ལ་སོགས་པ་གསུངས་ཏེ། སྔགས་རྣམས་ཐམས་ཅད་ནི་སྒྲུབ་པ་པོ་ཐམས་
ཅད་ཀྱི་སྟེ། སྤྲོ་བ་ནི་ལྷ་རྣམས་ཡིད་ཀྱིས་སྤྲུལ་པའོ། །བྱེ་བྲག་རྣམ་པ་གཉིས་ནི་རྫོགས་པའི་རིམ་པ་དང་མ་རྫོགས་པ་སྟེ་སྔ་མའི་གཅིག་ཤོས་བསྐྱེད་རིམ་པའི་བྱེ་བྲག་རྣམ་པ་གཉིས་སུ་བསྒྲགས་སོ། །བསྐྱེད་པའི་རིམ་པའི་ཏིང་ངེ་འཛིན་ལ་གནས་པ་རྣམས་ཀྱི་ལྷ་སྤྲོ་བ་
བསྟན་པར་བྱ་བའི་ཕྱིར། སྐུ་གསུམ་ཞེས་བྱ་བ་ལ་སོགས་པ་གསུངས་ཏེ། སྐུ་རྡོ་རྗེ་ལ་སོགས་པའི་བྱེ་བྲག་གིས་ལྷ་རྣམས་ཕར་ལ་སྤྲོ་བ་དང༌། ཚུར་ལ་བསྡུ་བསྟེ་བསྡུས་ནས་རང་གི་གནས་སུ་འི་དགོད་པས་ལྷ་རྣམས་སྤྲོ་བ་དང་བསྡུ་བ་བྱའོ། །རྡོ་རྗེ་གསུམ་གྱི་སྒོ་ནས་སྤྲོ་
བསྡུ་བྱེད་ཚུལ་དེ་ཉིད་གསལ་བར་བྱ་བའི་ཕྱིར། ལུས་ཀྱིས་ཞེས་བྱ་བ་ལ་སོགས་པ་གསུངས་ཏེ། སྐུ་ཡི་ངོ་བོ་ཉིད་ནི་ལུས་ཀྱིས་རྣམ་པར་སྣང་མཛད་ཀྱི་ངོ་བོ་ཉིད་དོ། །སེམས་ཀྱིས་ནི་བདག་ཉིད་ཀྱི་སེམས་ཐུགས་ཀྱི་ངོ་བོ་ཉིད་དེ་མི་བསྐྱོད་པའི་ངོ་བོ་ཉིད་ཀྱིས་སོ། །ངག་ནི་བདག་
ཉིད་ཀྱི་ཚིག་གི་ཚོགས་ཀྱིས་སོ། །གསུང་གི་ངོ་བོ་ཉིད་ནི་འོད་དཔག་ཏུ་མེད་པའི་རང་བཞིན་གྱིས་སོ། །༼དེ་རྣམས་ཀྱི་དོན་ནི་རང་གི་ལུས་ངག་ཡིད་གསུམ་རྡོ་རྗེ་གསུམ་གྱི་ངོ་བོར་བལྟས་ལ་ལྷའི་སྤྲོ་བསྡུ་བྱ་ཞེས་པའི་དོན་ནོ། །༽ཐབས་དེས་ལྷ་རྣམས་མཆོད་པར་ཤེས་ནས་སྤྲོ་བསྡུ་

བྱས་ན་མཆོད་པའི་གནས་ཏེ་འདོད་པའི་དོན་ཡང་དག་པར་འགྲུབ་པ་འཐོབ་པར་འགྱུར་ཞིང་རྙེད་པར་འགྱུར་རོ། །དཀྱིལ་འཁོར་ཆེན་པོ་ནི་སྐུ་དང་གསུང་དང་ཐུགས་ཀྱི་རྡོ་རྗེའི་དཀྱིལ་འཁོར་རོ། །རྡོ་རྗེ་གསུམ་གྱི་དཀྱིལ་འཁོར་པ་དེ་རྣམས་ཀྱི་འཁོར་ལོ་ནི་མི་
ཕྱེད་པར་ཚོགས་པའམ་བསྡུས་པ་སྟེ་དཀྱིལ་འཁོར་ཆེན་པོའི་འཁོར་ལོ་གཅིག་ཏུ་བསྡུས་པ་དེས་རྡོ་རྗེ་ལྔ་རྣམས་ཞེས་པ་སྟེ། རིགས་ལྔ་འདུས་པའི་རྡོ་རྗེ་འཆང་ཆེན་པོ་དེ་རྣམ་པར་བསྒོམ་པར་བྱའོ།། ༈ དེ་ལྟར་རིགས་ལྔའི་དཀྱིལ་འཁོར་རྒྱལ་མཆོག་བཤད་པ་དེའི་སྔོན་དུ་འགྲོ་བ་དེ་ལྔའི་
དང་པོ་སྦྱོར་བ་སྟོན་པ་ནི་དབུས་སུ་ཞེས་བྱ་བ་ལ་སོགས་པ་ལ།༼ཞེས་པས་ནི་ཟུང་འཇུག་པས་ལྷ་བསྡུས་ཏེ་བསྒོམ་པ་བསྟན་ལ། དེས་ཟུང་འཇུག་པས་དཀྱིལ་འཁོར་རྒྱལ་མཆོག་གི་ལྷ་སྤྲོས་ཏེ་སྒོམ་པ་ཡང་ཤེས་པར་བྱ་བ་ནི་རྫོགས་རིམ་པའི་ལྷ་སྤྲོ་བསྡུ་བྱེད་ཚུལ་ལོ། །༼བཤད་མ་ཐག་པའི་
སྐུ་རྡོ་རྗེ་སྟེ་དམ་ཚིག་སེམས་དཔའི་དབུས་སུ་ཞེས་བྱ་བ་དམ་ཚིག་སེམས་དཔའ་རྣམས་ཀྱི་སྙིང་གར་བདག་པོ་སྟེ། ཡེ་ཤེས་སེམས་དཔའི་རང་གི་གཟུགས་ཞེས་བྱ་བ་རང་བཞིན་གྱི་གཟུགས་བསམས་ནས་ཡེ་ཤེས་སེམས་དཔའི་ཐུགས་ཀར་རང་སྔགས་རྡོ་རྗེའི་༼
འགྱུར་རྙིང་གི་རྒྱུད་ལས། སྐུ་གསུང་རྡོ་རྗེ་ཞེས་འབྱུང་བས། དམ་ཚིག་སེམས་དཔའ་སྐུ་རྡོ་རྗེ་ཁོ་ན་མིན་ལ་རྡོ་རྗེ་གཉིས་ཀྱིས་ཐུགས་རྡོ་རྗེ་ཡང་མཚོན་པས་ན། བསྡུ་ན་གསུམ་ཡིན་ཀྱང་ཕྱེ་ན་རིགས་ལྔ་གའི་དམ་ཚིག་སེམས་དཔའོ། །༽གཟུགས་ཞེས་བྱ་བ་ཏིང་ངེ་འཛིན་སེམས་དཔའི་གཟུགས་
སྟེ་སྐུ་བསམ་པར་བྱའོ། །༼འདིས་དང་པོ་སྦྱོར་བའི་སྐབས་ཀྱི་སེམས་དཔའ་སུམ་བརྩེགས་བསྟན་པས། དེས་མཚོན་ནས་དང་པོ་སྦྱོར་བའི་ལྷ་ལྷག་མ་རྣམས་ཀྱང་གཟུང་ངོ༌། །དེ་ལྟར་རིགས་ལྔའི་ཏིང་ངེ་འཛིན་གྱི་སྒོ་ནས་ཞི་སོགས་ཀྱི་ལས་བསྒྲུབ་པར་བསྟན་པ་འདི། ནང་ལ་མཆོག་ཏུ་གཞོལ་བའི་

དབང་དུ་བྱས་ལ། དེས་རྒྱུན་ནས་བཤད་པ་བཞིན་དུ་རྫོགས་པར་འགྲུབ་པ་ལ་དྲན་པ་གཅིག་པ་དང་རྟོག་པའི་རྣལ་འབྱོར་མཐར་ཕྱིན་ནས་སྤྱོད་པ་བྱས་པ་དགོས་ཀྱང༌། རྗེས་མཐུན་པའི་ལས་ཚོགས་ནི་བསྐྱེད་རིམ་ལ་ལེགས་པར་སྦྱངས་པའི་ད་ལྟའི་རྣལ་འབྱོར་པས་ཀྱང་འགྲུབ་པས་སྐབས་གཉིས་སུ་ཤེས་པར་བྱའོ།། 
༈ ཡང་དཀྱིལ་འཁོར་རྣམ་པ་བཞི་སྟེ་ཆུ་ལ་སོགས་པའི་དཀྱིལ་འཁོར་རྣམ་པ་བཞི་པོ་དག་ཁ་དོག་རྣམ་པ་བཞི་ཞེས་བྱ་བ་དཀར་པོ་ལ་སོགས་པར་ཀུན་ཏུ་བརྟགས་ཤིང་བསམས་ལ། སྙིང་ཁར་ཏེ་ཆུ་ལ་སོགས་པའི་དཀྱིལ་འཁོར་གྱི་དབུས་༼
གི་སྒྲས་ནི་བསྐྱེད་རིམ་པས་ཞི་སོགས་བསྒྲུབ་པར་མ་ཟད། ཟུང་འཇུག་པས་ཏིང་ངེ་འཛིན་གཞན་གཉིས་སྔོན་དུ་བཏང་ནས། ལས་རྒྱལ་མཆོག་གི་དུས་སུ་རླུང་བཞི་ལ་བརྟེན་པའི་རྡོར་བཟླས་ཀྱིས་ཞི་སོགས་ཀྱི་ལས་བསྒྲུབ་པ་སྟོན་པའོ། །༽སུ། སྔགས་ཞེས་པ་ཡི་གེ་ཨོཾ་ལ་སོགས་པ་དེ་རྣམས་
ཀྱི་དོན་འཇུག་པ་ལ་སོགས་པ་སྟེ། དེ་རྣམས་བསྒོམ་ཞིང་ཡོངས་སུ་ཤེས་པར་བྱའོ། །རྡོ་རྗེ་རྣམ་པ་བཞི་ནི་ཆུ་ལ་སོགས་པའི་དཀྱིལ་འཁོར་བཞི་སྟེ། དེ་ཡི་ལས་ནི་ཞི་བ་ལ་སོགས་པའོ། །དེ་རྣམས་བསམ་གཏན་རྡོ་རྗེ་ཅན་ཞེས་པ་རྣལ་འབྱོར་པས་ལས་དེ་དག་བྱེད་
ཅིང་རྫོགས་པར་བྱེད་པའི་ཆོ་ག་འདི་ནི་རྣལ་འབྱོར་གྱི་དབང་ཕྱུག་ཟུང་འཇུག་པ་ཐམས་ཅད་ཀྱི་མཆོག་ཏུ་བཟང་ཞིང་རྟག་པ་སྟེ། དེ་བཞིན་གཤེགས་པ་ཐམས་ཅད་ཀྱི་ལུང་ལས་བརྒྱུད་པ་ལས་འོངས་པ་ཡིན་ནོ། །དེ་བས་ན་གསང་བ་སྟེ་ལས་དང་པོ་པ་བསྐྱེད་རིམ་པ་
རྣམས་ཀྱི་སྟེ་དང་ཐུན་མོང་མ་ཡིན་པའི་དེ་ཁོ་ན་ཉིད་དོ། །རྡོ་རྗེ་བཞི་པོ་དེ་དག་ཞི་བ་སོགས་ལས་ཀྱི་བྱེ་བྲག་གིས་སོ་སོར་བསྟན་པར་བྱ་བའི་ཕྱིར། ཞི་བ་ལ་ནི་ཞེས་བྱ་བ་ལ་སོགས་པ་གསུངས་ཏེ། ཞི་བ་ནི་རིམས་ཀྱིས་མཚོན་པའི་ནད་ཐམས་ཅད་དང་ལ་སོགས་

པས་གེགས་ལ་སོགས་པ་སེལ་བར་བྱེད་པའི་མཚན་ཉིད་ཅན་གྱི་ལས་ལ་ནི་སྤྱན་གྱི་ཚུལ་ཏེ། སྤྱན་མའི་ཁ་དོག་ལྟར་ཁ་དོག་དཀར་པོ་སྣ་བུག་གཉིས་ཀ་ནས་དལ་བའི་རང་བཞིན་ཅན་དུ་རྒྱུ་བའི་གྱི་ཆུའི་དཀྱིལ་འཁོར་སྲོག་འཛིན་གྱི་རྡོར་བཟླས་བསྒོམ་
པར་བྱའོ། །རྒྱས་པ་སྟེ་ནོར་འཕེལ་བར་བྱ་བ་དང་ཚེ་དང་བསོད་ནམས་དང་ཤེས་རབ་དང་ཏིང་ངེ་འཛིན་ལ་སོགས་པ་རྒྱས་པ་ལ་ནི་རྣམ་པར་སྣང་མཛད་ལ་གནས་ཏེ་ཞེས་བྱ་བར་སྦྱར་ཏེ། གསེར་ཞུན་མ་ལྟར་རྣམ་པར་མཛེས་ཤིང་འབར་བས་ན་རྣམ་པར་སྣང་མཛད་དེ་རིན་ཆེན་
འབྱུང་ལྡན་ནོ། །རིན་འབྱུང་དེའི་གནས་ནི་ཁ་དོག་སེར་པོར་སྣང་བ་སྣ་བུག་གཉི་ག་ལས་དྲག་ཏུ་འབྱུང་བ་དབང་ཆེན་གྱི་དཀྱིལ་འཁོར་ཐུར་སེལ་གྱི་རླུང་སྔགས་གཉིས་སྦྱར་བའི་རྡོར་བཟླས་བྱའོ་རོ། །དེ་བཞིན་དུ་དབང་ལ་ནི་རྡོ་རྗེ་པདྨོ་ཅན་ཞེས་བྱ་བར་སྦྱར་ཏེ། དབང་ཞེས་པ་
རང་དང་ཆོས་ལ་མ་ཆགས་པ་རྣམས་རྗེས་སུ་ཆགས་པར་བྱ་བའི་ཕྱིར། པདྨོ་རྡོ་རྗེ་ཅན་འོད་ཟེར་དམར་པོའི་རང་བཞིན་ཅན་སྣ་བུག་གཡས་ཀྱི་སྒོ་ནས་འབྱུང་བ་མེའི་དཀྱིལ་འཁོར་གྱེན་རྒྱུའི་རླུང་སྔགས་སྦྱར་བའི་རྡོར་བཟླས་བསྒོམ་མོ། །མངོན་སྤྱོད་དེ་གསད་པ་དང་ལ་སོགས་
པས་བསྐྲད་པ་དང་དབྱེ་བ་སོགས་ཀྱི་དྲག་པོའི་ལས་རྣམས་ལ་ནི་རྡོ་རྗེ་ཁྲོ་བོ་སྟེ། འོད་ཟེར་ནག་པོའི་ངོ་བོ་ཉིད་གཡོན་གྱི་སྣའི་སྒོ་ནས་འབྱུང་བ་རླུང་གི་དཀྱིལ་འཁོར་མཉམ་གནས་ཀྱི་རླུང་སྔགས་སྦྱར་བའི་རྡོར་བཟླས་བསྒོམ་མོ། །འདི་ནི་ཞེས་བྱ་བ་ལ་སོགས་པ་ལ། 
གང་བཤད་མ་ཐག་པའི་དཀྱིལ་འཁོར་བཞི་པོའི་རྡོར་བཟླས་འདི་ནི་རྡོ་རྗེ་ཐམས་ཅད་ཀྱི་སྟེ། རྫོགས་རིམ་པའི་སྒྲུབ་པ་པོ་ཐམས་ཅད་ཀྱི་གསང་བ། ཞེས་པ་སྦ་བར་བྱ་བ་དང༌། སྐུ་གསུམ་ལས་བྱུང་བ་སྟེ་རྡོ་རྗེ་འཆང་ཆེན་པོས་བསྟན་པའོ། །སྔགས་རྣམས་ཀུན་ནི་

ཞེས་པ་ཟུང་འཇུག་པས་རྡོར་བཟླས་ཀྱི་ལས་སྒྲུབ་པ་འདི་ནི། བསྐྱེད་རིམ་ལྟར་ལས་སོ་སོ་ལ་ལྷ་སོ་སོ་དགོས་པ་ལྟ་བུ་མ་ཡིན་པར་ལྷ་ཐམས་ཅད་དང་འབྲེལ་བར་གྱུར་པའི་བྱ་བའི་རོལ་མོ་སྟེ་ཞི་བ་ལ་སོགས་པའི་ལས་གསུངས་པའོ། །དེས་མཚན་པ་ནི་མཚན་པར་བྱས་པའི་གསང་བའོ། །
ཞེས་བྱ་བར་སྦྱར་རོ།། ༈ ལས་རྣམ་པ་བཞིའི་ནང་ནས་མངོན་སྤྱོད་ཀྱི་ལས་བཀར་ཏེ་༼འདིར་མངོན་སྤྱོད་དཀའ་བ་ཉིད་དུ་བསྟན་པའི་ཕྱིར་ཞེས་དང༌། མངོན་སྤྱོད་བྱ་དཀའ་བ་བསྟན་པའི་ཕྱིར་ཞེས་ཚུལ་གསུམ་བྱུང་བའི་དང་པོ་ནི་མིན་ཏེ། འདིར་དེ་ལས་རྣམས་ཀྱི་ནང་ནས་དཀའ་ཞེས་མ་བསྟན་པའི་ཕྱིར་
རོ། །གཉིས་པ་ཡང་མ་ཡིན་ཏེ། བྱེད་ལུགས་ཀྱི་ཆོ་ག་ཤེས་པ་ནི་མི་དཀའ་ལ། བྱེད་མཁན་མཚན་ཉིད་ཚང་བ་དཀའ་བ་ནི་དངོས་གྲུབ་སྟོབས་ལྡན་གཞན་སྒྲུབ་པ་ལ་ཡང་མཚུངས་སོ། །དེས་ན་བཀར་ཏེ་ཞེས་བསྒྱུར་བ་ལེགས་སོ། །༽བསྟན་པར་བྱ་བ་ལ། དེ་རྣམ་པར་ཕྱེ་བས་མངོན་སྤྱོད་བྱ་བ་དེ་ཉིད་ཀྱི་
ཡུལ་བསྟན་པར་བྱ་བའི་ཕྱིར། མ་དད་སྨྲ་བའི་ཞེས་བྱ་བ་ལ་སོགས་པ་གསུངས་ཏེ། མ་དད་པ་ནི་རྗེས་སུ་གཟུང་བར་བྱ་བའི་སྣོད་མ་ཡིན་པ་སྟེ། དཀོན་མཆོག་གསུམ་དང་ལ་སོགས་པས་རྡོ་རྗེ་ཐེག་པ་སོགས་ལ་༼གསུང་བར་བཞེད་པས། ཟེར། ༽སྨོད་པར་སྨྲ་
བའི་སེམས་ཅན་ལོག་པར་ལྟ་བ་ཅན་དང༌། རྡོ་རྗེ་སློབ་དཔོན་ཏེ་བླ་མར་གྱུར་པ་དེ་རྣམས་ལ་སྨོད་པ་དང༌། གཞན་ཡང་གདུག་པའི་སེམས་ཅན་ཏེ་མཚམས་མེད་པ་ལ་སོགས་པ་བྱེད་པ་རྣམས་ལའང་རབ་ཏུ་བསྐུལ་བ་སྟེ། ཆེ་གེ་མོ་སོད་ཅིག་ཅེས་བྱ་བ་ལ་སོགས་པ། 
བསྐུལ་བའི་མཚན་ཉིད་༼རྡོ་རྗེ་སློབ་དཔོན་ཏེ་བླ་མ་དང༌། རྡོ་རྗེ་ཅན་ནི་རྡོ་རྗེ་བཙུན་མོ་སྟེ། དེ་རྣམས་ལ་སྨོད་པ་ཞེས་ཀྱང་ཟེར་རོ། །༽ཅན་གྱི་ལས་འོག་ནས་བཤད་པ་འདི་དག་བྱའོ། །ཡེ་ཤེས་ཆེན་པོའི་འཁོར་ལོའི་རྡོ་རྗེ་ནི་རིགས་གསུམ་གྱི་བདག་ཉིད་ཅན་རྡོ་རྗེ་འཆང་ཆེན་པོ་སྟེ་

དེས་དེ་སྐད་ཅེས་བཀའ་སྩལ་ཏོ་ཞེས་བྱ་བ་ནི་དེ་སྐད་ཅེས་གསུངས་པའོ།། ༈ ཁམས་གསུམ་ཞེས་བྱ་བ་ལ་སོགས་པ་ལ། མི་བསྐྱོད་པ་དྲག་པོའི་ཏིང་ངེ་འཛིན་གཞན་གཉིས་སྔོན་དུ་བཏང་ནས་ལས་རྒྱལ་མཆོག་གི་དུས་སུ་ཁམས་གསུམ་ན་
གནས་པ་སྟེ་འདོད་པ་དང་གཟུགས་དང་གཟུགས་མེད་པར་གཏོགས་པའི་སྒོ་ང་ལས་སྐྱེས་པ་ལ་སོགས་པའི་སེམས་ཅན་རྣམས། སངས་རྒྱས་ཀྱི་སྐུར་ཞེས་བྱ་བ་སངས་རྒྱས་ཀྱི་སྐུ་དེ་བཞིན་གཤེགས་པའི་སྙིང་པོ་ཅན་དུ་སྒྲུབ་པ་པོས་རྣམ་པར་བསྒོམ་ཞིང་ལྷག་པར་
མོས་ནས། དགྲ་བོས་ཞེས་པ་གང་ལ་དྲག་ལས་བྱ་བའི་ཡུལ་བསྒྲུབ་པར་བྱ་བའི་དགྲ་བོ་རྡོ་རྗེ་གནོད་སྦྱིན་སྲིན་པོར་བསྒྱུར་ལ་། དེས་སེམས་ཅན་དེ་རྣམས་ཐམས་ཅད་བསད་པར་བསམ་ཞིང་སྟེ་བསྒོམས་ནས་སོ། །དེ་ནས་ལས་རྣམས་བརྩམ་པར་བྱ་ཞེས་བྱ་བ་
ནི། བཤད་མ་ཐག་པའི་རིམ་པས་དགྲ་བོ་འདིས་སྡིག་པ་འདི་ལྟར་བྱས་སོ་ཞེས་སངས་རྒྱས་རྣམས་ལ་སྡིག་པ་ཉེ་བར་བསྒྲགས་པ་བྱས་ལ་ཁ་སྦྱར་དབྱེ་བ་༼སྦྱར་དབྱེ་བ་ནི་བསྲུང་བ་དང་བྲལ་བར་བྱེད་པ་སྟེ། བསྒྲུབ་བྱའི་ལུས་གང་ཡིན་པ་དཀྱིལ་འཁོར་དུ་བསྒོམས་ནས། དེའི་ལུས་ལ་
གནས་པའི་དཀྱིལ་འཁོར་གྱི་ལྷ་རྣམས་ལ། འདིས་ཕྱོགས་བཅུའི་སངས་རྒྱས་ཐམས་ཅད་བསད་དོ། རྡོ་རྗེ་སློབ་དཔོན་ལ་སྨད་དོ། །མཚམས་མེད་ལྔ་ལ་སོགས་པའི་ཉེས་པ་ཆེན་པོ་བྱས་སོ། །ཞེས་དེའི་ཉེས་པ་བསྒྲགས་ཏེ། འདིའི་སྐྱབས་མ་མཛད་པར་འདི་ཆོམས་ཤིག་ཅེས་བཀའ་བསྒོས་པས། 
བསྒྲུབ་བྱ་དེ་རྣམས་ལྷ་དེས་བཅོམ་ནས་བསྒྲུབ་བྱའི་ལུས་ལས་ཕྱིར་བཏོན། དེའི་རྣམ་པ་ཐམས་ཅད་ནས་དྲངས་ཏེ། རང་གི་ལུས་ཀྱི་ལྷའི་འཁོར་ལོ་ལ་བཅུག་པར་བསྒོམ་པ་སྟེ། རྒྱུད་ཕྱི་མར། བསྒྲུབ་བྱའི་ལུས་གང་ཡིན་པ་ལའང༌། །དཀྱིལ་འཁོར་རྣམ་པར་བསྒོམས་ནས་སུ། །དེ་ཡི་ལུས་གནས་འཁོར་ལོ་

ལ། །དེ་ཡི་ཉེས་པ་བསྒྲགས་པར་བྱ། །དེ་ནས་དེ་རྣམས་དེས་བཅོམ་ནས། །བྱུང་བར་གྱུར་པ་རྣམ་པར་བསྒོམ། །དངོས་པོ་ཀུན་གྱིས་རྣམ་བསྒོམས་ནས། །དངོས་པོ་ཀུན་གྱིས་དྲངས་ནས་ནི། །དེ་ནས་རང་གི་འཁོར་ལོར་ཞུགས། །ཅེས་གསུངས་སོ། །སྔོན་དུ་འགྲོ་བས་དེ་སྔོན་དུ་བཏང་ནས་ཆད་
པས་བཅད་པ་གསད་ལས་དངོས་གཞི་བརྩམ་པར་བྱའོ།། ༈ ལས་དེ་བྱེད་པ་ལ་སྔོན་དུ་དང་པོ་སྦྱོར་བ་བྱེད་ཚུལ་ནི། ནམ་མཁའི་དབྱིངས་ཀྱི་དབུས་གནས་པར། །ཞེས་བྱ་བ་ལ་སོགས་པ་ལ། དེ་ལ་དང་པོར་རེ་ཞིག་སྒྲུབ་པ་པོས་ལྷག་
མོས་ཡན་ཆད་སྔོན་དུ་བཏང་བའི་མཐར་ནམ་མཁའི་དབུས་སུ་གནས་པ་སྟེ། ལྷག་མོས་འོད་གསལ་བའི་ནང་དུ་ཆུད་པར་བྱས་པའི་དེ་བཞིན་ཉིད་ལས་བྱང་ཆུབ་པ་དང༌། ཉི་ཟླ་པདྨ་ཡི་གེ་གསུམ་དང་བཅས་པ་བྱས་ལ་དེའི་འོག་ཏུ་དེ་རྣམས་ཐམས་ཅད་གཅིག་ཏུ་འདྲེས་པ་ལས་བདག་
ཉིད་ཉི་མའི་དཀྱིལ་འཁོར་ལྟ་བུར་ཡོངས་སུ་གྱུར་པར་བསམས་ནས་དེའི་སྟེང་དུ་ས་བོན་ལས་བྱང་ཆུབ་པ་ཧཱུཾ་རིང་པོ་དང་དེ་ནས་ཕྱག་མཚན་ལས་བྱང་ཆུབ་པ་ཧཱུཾ་རིང་པོ་ལས་བྱུང་བའི་རྡོ་རྗེ་རྩེ་ལྔ་པ་ཕྱོགས་བཞིའི་རྭ་རྣམས་དབུས་རྭ་ལ་མ་རེག་པར་ཁ་སྟེ་རྭ་ཕྱིར་གྱེས་
པ་བསམས་ལ། སྐུ་རྫོགས་པ་ལས་བྱང་ཆུབ་པ་ཕྱག་མཚན་དེ་ཡོངས་སུ་གྱུར་པ་ལས་རྡོ་རྗེ་སེམས་དཔའ་ཞལ་བཞི་གནག་པ་མཆེ་བ་གཙིགས་པ་ཨིནྡྲ་ནཱི་ལའི་མདོག་ཅན་ཕྱག་དྲུག་པ། རྣམ་པའི་མཆོག་རྣམས་ཀུན་དང་ལྡན་ཞེས་བྱ་བ་ནི། ཁྲོ་བོའི་
རྒྱན་གྱི་རྣམ་པ་ཐམས་ཅད་ཀྱི་ཁྱད་པར་དང་ལྡན་པ་གཡས་བསྐུམ་གཡོན་བརྐྱང་པས་བཞུགས་པ། དཀྱིལ་འཁོར་གྱི་དབུས་ན་བཞུགས་པའི་རྡོ་རྗེ་སེམས་དཔར་མན་ངག་ཇི་ལྟ་བ་བཞིན་དུ་རྣམ་པར་བསྒོམ་མོ།། ༈ ༼ཞེས་པས་ནི་དང་པོ་སྦྱོར་བ་བསྟན་ཏེ།

 ལེའུ་དགུ་པར་གསད་ལས་སྒྲུབ་པ་ལ། སྔོན་དུ་རྡོ་རྗེ་འཆང་ཞི་བ་བསྒོམས་ནས་མི་བསྐྱོད་པ་དྲག་པོར་བསྒྱུར་བ་དང་དོན་མི་གཅིག་གོ། ༈ དྲག་པོའི་དཀྱིལ་འཁོར་རྒྱལ་མཆོག་བྱེད་ཚུལ་ནི། དུས་གསུམ་དམ་ཚིག་ནི་བཤད་མ་ཐག་པའི་
རྡོ་རྗེ་འཆང་དྲག་པོའོ་ངོ༌། །དེ་ལས་བྱུང་བའི་སངས་རྒྱས་འཁོར་ལོ་ནི་རྣམ་པར་སྣང་མཛད་ལ་སོགས་པའི་འཁོར་གྱི་ལྷའི་ཚོགས་ཏེ། དེ་རྣམ་པར་བསྒོམས་ལ་སངས་རྒྱས་ཀྱི་འཁོར་ལོ་སྟོབས་ཆེ་བ་སྟེ་དྲག་པོའི་ལྷ་ཚོགས་བཤད་མ་ཐག་པའི་
ལྷ་ཕོ་འདི་རྣམས། དབུས་ཀྱི་རྡོ་རྗེ་སེམས་དཔའ་དྲག་པོའི་ལག་པ་གཡས་པ་སྟེ་གཡས་ལོགས་སུ་བསམ་པར་བྱའོ། །ལྷ་ཕོ་རྣམས་གཡས་ཕྱོགས་སུ་དགོད་པར་དངོས་སུ་བསྟན་པའི་དོན་གྱི་ཤུགས་ཀྱིས་ནི་རིགས་ལྔའི་བདག་ཉིད་ཅན་གྱི་དྲག་མོའི་ལྷ་
མོའི་འཁོར་ལོ་དགུའི་ཚོགས་ནི་གཡོན་དུ་བྱའོ། །ཞེས་བྱ་བ་ནི་འཕགས་མཆོག་གི་མན་ངག་གོ། ཕྱོགས་བཅུ་ནས་བྱུང་སེམས་ཅན་རྣམས། །ཞེས་བྱ་བ་ནི། ཕྱོགས་བཅུ་ན་བཞུགས་པའི་སངས་རྒྱས་རྣམས་སྤྱན་དྲངས་ཏེ་སོ། །སངས་རྒྱས་སྐུ་ཡི་
བྱེ་བྲག་གིས། །ཞེས་བྱ་བ་ནི། རྡོ་རྗེ་རྣམ་པར་སྣང་མཛད་ལ་སོགས་པའི་རིགས་ཀྱི་བྱེ་བྲག་གིས་ལྷ་སོ་གཉིས་སུ་སོ། །བསྡུས་ཏེ་གོང་བུའི་ཚུལ་གྱིས་སུ་ཞེས་བྱ་བ་ནི། རང་རྡོར་སེམས་དྲག་པོར་བསྐྱེད་པའི་གི་ཕྱག་རྒྱ་ཆེན་པོའི་གཟུགས་ཇི་
ལྟ་བ་བཞིན་དུ་ཐམས་ཅད་དྲག་པོར་རིགས་གཅིག་ཏུ་བྱས་ལ། ལྷ་རྣམས་ཀྱི་ཚོགས་དེ་དག་རང་གི་ལུས་ལ་དེ་དག་གཟུགས་ཀྱི་ཕུང་པོ་ལ་སོགས་པའི་ཚུལ་གྱིས་གཞུག་པར་བྱ་ཞིང་གཟུད་པར་བྱའོ། །ཡང་གཞུག་པར་བྱས་པའི་འོག་ཏུ་ཡེ་

ཤེས་འཁོར་ལོ་ཅན་ཏེ་ཡེ་ཤེས་པའི་ལྷ་རང་གི་ཀྱི་ལུས་ལ་བཅུག་ནས་གནས་པ་རྣམས་ཀྱི་སྤྲོ་བ་སྟེ་འབྱིན་པའི་བྱ་བ་དག་བྱའོ། །དཀྱིལ་འཁོར་རྒྱལ་མཆོག་གི་ལྷ་དེ་རྣམས་སྤྲོ་ཚུལ་དང༌། ཉམས་ཇི་ལྟ་བུར་བསྒོམ་ཞེ་ན། ཁྲོ་བས་ཞེས་བྱ་བ་ལ་སོགས་པ་༼
ཞེས་པའི་དོན་ནི་རྡོར་སེམས་དྲག་པོས་སྔོན་ལ་ཡེ་ཤེས་པའི་དཀྱིལ་འཁོར་རང་ལ་གཞུག། དེ་ནས་རིག་མ་དང་མཉམ་པར་སྦྱར་བ་ལས་ལུས་ཀྱི་ལྷ་རྣམས་ཡུམ་གྱི་པདྨར་ཞུ་བ་ལས་ལྷ་སོ་གཉིས་མངལ་དུ་བསྐྱེད། ཕྱིར་སྤྲོས་པ་རྣམས་ཀྱིས་མཛད་པ་མཛད་ནས། སླར་འདུས་པའི་ཚེ་ལྷ་ཕོ་ཐམས་ཅད་
གཡས་དང༌། མོ་ཐམས་ཅད་གཡོན་དུ་དགོད་པར་བྱའོ། །༽གསུངས་ཏེ། ཁྲོས་པས་འཁྲུག་པ་ལ་སོགས་པའི་རང་གི་ངོ་བོར་བསམས་ལ། སྤྲོ་བར་བྱའོ་ཞེས་བྱ་བར་སྦྱར་རོ། །ཁྲོ་བས་ཞེས་བྱ་བ་ནི་ཡིད་དོ། །འཁྲུགས་པ་ནི་ལུས་ཀྱིས་སོ། །དེའི་ཕྱིར་མི་སྡུག་འཇིགས་སུ་
རུང་བའི་གཟུགས་ཞེས་བྱ་བ་གསུངས་ཏེ། མི་སྡུག་པ་ཉིད་ནི་སྨིན་མ་བསྐྱོད་པ་དང་སྤྱན་དམར་བ་དང༌། ཞལ་མཆེ་བ་གཙིགས་པ་དང་ལྡན་པའི་ཕྱིར་རོ། །འཇིགས་སུ་རུང་བ་ནི་སྐུ་ཆེ་བ་དང་ལྡན་ཞིང་སྦྲུལ་སྐ་རགས་སུ་བཅིངས་པ་ལ་སོགས་པས་བརྒྱན་པས་འཇིགས་སུ་
རུང་བའི་གཟུགས་ཅན་ནོ། །མཚོན་ཆ་སྣ་ཚོགས་མཆོག་འཛིན་པ་ནི་དགྲ་སྟ་དང་ཐོ་བ་ལ་སོགས་པ་ཕྱག་ན་བསྣམས་པའི་ཕྱིར་ཏེ་དེ་ལྟ་བུ་བསྒོམ་པར་བྱའོ་རོ། །གསོད་པའི་ཞེས་བྱ་བ་ནི་རྡོ་རྗེ་འཆང་ཆེན་པོའོ། །དེའི་དོན་ནི་བཀའི་བྱེ་བྲག་གོ། དེ་འབའ་ཞིག་སེམས་དཔའ་
ནི་གདུག་པ་ཆེན་པོ་དཀོན་མཆོག་གསུམ་ལ་གནོད་པ་བྱེད་ཅིང་སུན་འབྱིན་པའི་གདུག་པ་རྣམས་གསོད་ཅིང་འཇོམས་པའོ། །རྡོ་རྗེ་སེམས་༼འགྱུར་རྙིང་གི་རྒྱུད་ལས། རྡོ་རྗེ་སེམས་དཔའ་རང་ཉིད་དམ། །ཞེས་པ་དང༌། འགྲེལ་པའི་འགྱུར་གཉིས་མི་ལེགས་པས། ཆག་གིས། རྡོ་རྗེ་

སེམས་དཔའ་རང་ཉིད་ཀྱང༌། ཞེས་བསྒྱུར་བ་འགྲེལ་པའི་བཤད་པ་དང་མཐུན་ནོ། །༽དཔའ་གསོད་པར་བསྒོམ་ཞེས་བྱ་བ་ནི། གལ་ཏེ་རྡོ་རྗེ་སེམས་དཔའང་འདི་ལྟ་བུའི་མ་རུངས་པར་གྱུར་ན་དེ་ལ་ཡང་ཁྲོ་བོ་འདི་རྣམས་ཀྱིས་འཚེ་ན་སེམས་ཅན་གདུག་པ་ཅན་
གཞན་རྣམས་ལ་འཚེ་བ་ལྟ་སྨོས་ཀྱང་ཅི་དགོས་ཞེས་སྔགས་མཁན་བདག་ཉིད་ཀྱི་ནུས་པ་སྟོན་པ་ཡིན་ནོ།། ༈ འགྱོད་པ་སྟེ་དེ་མ་ཐག་ཏུ་བཤད་པའི་ལས་དེ་འགྲུབ་བམ་མི་འགྲུབ་སྙམ་པའི་ཐེ་ཚོམ་བཟློག་པར་བྱ་བའི་ཕྱིར། སངས་རྒྱས་སྐུ་གསུམ་ཞེས་བྱ་༼
འགྱུར་གསར་གཉིས་དང༌། འགོས་འགྱུར་ཁ་ཅིག་ལས། སྒྱུ་མ་ལྟ་བུའི་ནུས་པ་ཞེས་འབྱུང་ཡང༌། དཀྱུས་ན་ཡོད་པ་འདི་ཉིད་དག་གོ། ༽བ་ལ་སོགས་པ་གསུངས་ཏེ། སངས་རྒྱས་ནི་རྡོ་རྗེ་འཆང་ཆེན་པོའོ། །ཆོས་ཀྱི་སྐུ་ལ་སོགས་པའི་མཆོག་སྟོན་པའི་ལུང་སྩོལ་བར་མཛད་
པས་ན་སྐུ་གསུམ་མཆོག་སྩོལ་བའོ། །རྡོ་རྗེ་གསུམ་ནི་ལུས་ངག་ཡིད་གསུམ་དང་ལྡན་པའི་སེམས་ཅན་རྣམས་ཏེ་དེ་རྣམས་ཀྱི་དཀྱིལ་འཁོར་གྱི་གནས་ཞེས་པའི་དཀྱིལ་འཁོར་ནི་ཁམས་གསུམ་ཡིན་ལ། ཁམས་གསུམ་པ་རྣམས་དང་རྡོ་རྗེ་འཆང་གཉིས་རང་བཞིན་རྣམ་དག་གི་
དེ་ཁོ་ན་ཉིད་དབྱེར་མེད་པས་རྡོ་རྗེ་འཆང་དེའི་བདག་ཉིད་ཅན་ཡིན་པས་ན་རྡོ་རྗེ་གསུམ་གྱི་དཀྱིལ་འཁོར་གྱི་གནས་ནི་རྡོ་རྗེ་འཆང་ངོ་སོ། །དངོས་གྲུབ་ནི་མངོན་པར་འདོད་པའི་དོན་ཏེ། རྡོ་རྗེ་འཆང་དེས་སྒྲུབ་པ་པོ་ལ་སྟེར་བར་འགྱུར་རོ། །རྨོངས་པ་ནི་དངོས་གྲུབ་༼
འགྱུར་རྙིང་གི་རྒྱུད་ལས། རྨོངས་པས་གྲུབ་པ་མི་སྟེར་ན། །འཆི་བར་འདིར་ནི་གདོན་མི་ཟ། །ཞེས་འབྱུང་ལ། པ་ཚབ་ཀྱི་འགྱུར་ལས། རྨོངས་བདག་ཉིད་ཀྱིས་དངོས་གྲུབ་གསོལ། །འདི་ལ་ཐེ་ཚོམ་ཡང་མི་བྱ། །ཞེས་དང་། ཆག་གིས་བསྒྱུར་བ་ཡང་དེ་དང་འདྲ་བས་དངོས་གྲུབ་སྟེར་བ་ལ་ཐེ་ཚོམ་མེད་པའི་དོན་

དུ་བཤད་དོ། །དེ་ལྟར་མི་མཐུན་པ་སྣང་བ་ནི་བསྒྱུར་གཞིའི་རྒྱ་དཔེའི་ཁྱད་དུ་འདུག་ཅིང༌། རྨོངས་པས་ཞེས་པའི་ཚིག་ཟིན་ལ་བལྟས་ན། འགྱུར་རྙིང་ལྟར་བྱ་དགོས་པ་འདྲ་བ་ཞིག་སྣང་ནའང་འདིར་དངོས་གྲུབ་འགྲུབ་པ་ལ་ཐེ་ཚོམ་མེད་པར་བཤད་དགོས་པར་སྣང་བས་རྨོངས་པ་ནི་ཆག་འགྱུར་ལས། གཞན་གྱི་སྐུ་
དྲིན་ལ་རག་ལས་པས་རྨོངས་པ་ནི། རྨོངས་བདག་ཉིད་དོ། །ཞེས་འབྱུང་བ་ལྟར་བླ་མའི་སྐུ་དྲིན་ལ་རག་ལས་ནས་དངོས་གྲུབ་འགྲུབ་པ་ལ་བྱའོ། །༽གཞན་ལ་རག་ལག་པས་རྨོངས་པས་ན་རྨོངས་པའོ། །འདིར་ཞེས་པ་ནི་དངོས་གྲུབ་མི་སྟེར་བ་ལའོ། །ཐེ་ཚོམ་ནི་ཡིད་གཉིས་མི་བྱའོ། །
དྲག་པོའི་ཆོ་ག་འདི་ནི་ཉིན་ཞག་བདུན་དུ་བྱའོ། །གཞན་དུ་ཉིན་ཞག་བདུན་ཚུན་ཆད་ཀྱིས་ནི་སངས་རྒྱས་ཀྱིས་ཀྱང་མི་འགྲུབ་བོ།། ༈ དེ་ལ་འདིར་སྦྱོར་བ་སྟེ་རྣལ་འབྱོར་མདོར་བསྡུས་ན་ནི་འདི་ཡིན་ཏེ་བཤད་མ་ཐག་པའི་རིམ་པས་རྡོ་རྗེ་འཆང་ཆེན་པོ་དྲག་པོར་བདག་༼
འགྱུར་རྙིང་གི་རྒྱུད་ལས། ཉི་མ་བདུན་དུ་འདི་བྱས་ན། །སངས་རྒྱས་དངོས་གྲུབ་སྟེར་བར་འགྱུར། །ཞེས་པ་ལྟར་མི་བྱ་བར། ཉི་མ་བདུན་དུ་འདི་བྱ་སྟེ། །སངས་རྒྱས་ཀྱིས་ཀྱང་འགྲུབ་མི་འགྱུར། །ཞེས་འབྱུང་བ་འགྲེལ་པའི་བཤད་པ་དང་མཐུན་ནོ། །༽ཉིད་བསྐྱེད་ལ། ཇི་སྐད་བཤད་པའི་ཁྲོ་བོའི་ལྷ་
རྣམས་སྤྲོ་བར་བྱས་ལ། དེའི་དབུས་ན་གནས་པའི་གནོད་མཛེས་ལ་དགྲ་བོ་ཁུག་ཅིག་ཅེས་པའི་ལུང་བསྒོས་བས་གནོད་མཛེས་དེས་དགྲ་བོའི་མགྲིན་པ་ཞགས་པས་བཅིངས་ནས་སྙིང་ཁ་ནས་ལྕགས་ཀྱུས་དྲངས་པར་འགྱུར་བཞིན་དུ་ལྟེ་བ་རླུང་གི་དཀྱིལ་འཁོར་གྱི་
དབུས་ན་གནས་པའི་མེའི་དཀྱིལ་འཁོར་ལ་བསྐྱོན་ནས་བསྒྲུབ་པར་བྱ་བ་སྐྲ་གྲོལ་ཞིང་ལུས་ཏིལ་མར་གྱིས་བསྐུས་པ། སྲོག་བྱེ་བ་༼ཁ་སྦྱོར་དབྱེ་བར་ཟེར་༽སྐྱབས་མེད་པ་འགྱོད་པ་སྐྱེས་པ་མདུན་དུ་བཀུག་པར་རྣམ་པར་བསམ་ལ་དེ་ནས་སྤྲོས་པའི་ཁྲོ་བོའི་

ལྷ་རྣམས་ཀྱིས་མཚོན་ཆ་སྣ་ཚོགས་པས་གཅོད་པར་བྱེད་ཅིང་སྲོག་དང་བྲལ་བ་སྟེ་ཕྲལ་ནས་མི་འཁྲུགས་པའི་སངས་རྒྱས་ཀྱི་ཞིང་དུ་སྐྱེ་བར་བསྒོམ་པར་བྱའོ།། ༈ རྡོ་རྗེའི་དམ་ཚིག་ནི་ཁྲོ་བོ་རྣམས་སོ། །དེ་རྣམས་ཀྱི་ཡེ་ཤེས་ནི་འདི་ལྟར་
རྣམ་པར་གཙེས་ཤིག་ཅེས་བྱ་བ་ཁོང་དུ་ཆུད་པར་བྱ་བ་སྟེ། དེ་ནི་རྡོ་རྗེའི་དམ་ཚིག་ཡེ་ཤེས་ཡིན་ལ། དེ་ཉིད་བཀའི་འཁོར་ལོ་སྟེ་རྣམ་པར་འཚེ་བའི་ཕྱིར་རོ། །དེའི་ཕྱིར་ཏིང་ངེ་འཛིན་འདི་ལ་ཡང་དེ་སྐད་ཅེས་བྱའོ།། ༈ དེ་ལྟར་མི་བསྐྱོད་པའི་རྣལ་འབྱོར་པའི་
བཀའི་འཁོར་ལོ་དང་པོར་ཡང་དག་པར་བསྟན་ནས། རྣམ་པར་སྣང་མཛད་ཀྱི་རྣལ་འབྱོར་པ་རྣམས་ཀྱི་བཀའི་འཁོར་ལོ་ཡང་བསྟན་པར་བྱ་བའི་ཕྱིར། ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པ་གསུངས་ཏེ། སྔར་ཇི་སྐད་དུ་གསུངས་པའི་མངོན་བྱང་ལྔའི་
རིམ་པས་བདག་ཉིད་རྣམ་པར་སྣང་མཛད་ཀྱི་སྐུར་བསྐྱེད་པའི་དང་པོ་སྦྱོར་བ་བྱས་ལ། དེའི་འོག་ཏུ་དུས་གསུམ་དམ་ཚིག་ལས་བྱུང་བ་ཞེས་པ། རིག་མ་དང་སྙོམས་པར་ཞུགས་པ་ལས་རྣམ་སྣང་མ་གཏོགས་པའི་དཀྱིལ་འཁོར་རྒྱལ་མཆོག་གི་ལྷ་རྣམས་བསྐྱེད་པའི་མི་བསྐྱོད་པ་སྤྲོས་ཏེ། 
རང་ལ་བཅུག་པའི་རྣམ་པར་སྣང་མཛད་ཡོངས་སུ་གྱུར་པ་ལས་བྱུང་བའི་རྡོ་རྗེ་སེམས་དཔའ་གྲགས་པ་ཆེན་པོ་ཁྲོས་པ་རྣམ་པར་བསམས་ལ། དེའི་ཕྱག་ཏུ་འཁོར་ལོའི་ཚབ་མར་རྡོ་རྗེ་མེ་སྟག་རྣམ་པར་འཕྲོ་བས་འཁྲུགས་པའི་རྡོ་རྗེ་ཁ་གྱེས་པ་བསྣམས་པར་
བསྒོམ་མོ། །ཕྱོགས་བཅུ་ནས་བྱུང་སེམས་ཅན་རྣམས་ཞེས་བྱ་བ་རང་གི་ཐུགས་ཀའི་འོད་ཟེར་གྱིས་ཕྱོགས་བཅུ་ན་བཞུགས་པའི་དེ་བཞིན་གཤེགས་པ་རྣམས་སྤྱན་དྲངས་ཏེ་ནི། རྡོ་རྗེ་སྐུ་ཡི་ཁྱད་པར་གྱིས་ཏེ་བུད་མེད་ལྷ་མོ་དང་སྐྱེས་པ་ལྷ་ཕོའི་བྱེ་བྲག་

གིས་བྱུང་བ་ཐམས་ཅད་རང་གི་ལུས་ཀྱི་ཏིང་ངེ་འཛིན་སེམས་དཔའ་ལས་བྱུང་བའི་འོད་ཟེར་གྱི་ཚོགས་ཀྱིས་དྲག་པོའི་སྐུར་རིགས་གཅིག་ཏུ་བྱས་ཤིང་ལྷ་སོ་གཉིས་སུ་བསྡུས་ནས་དྲངས་ལ་དེ་བཞིན་གཤེགས་པ་དེ་དག་བདག་གི་ལུས་ལ་གཟུད་ཅིང་གཞུག་གོ། སྤྲོ་བ་
རྡོ་རྗེ་ཐམས་ཅད་ཀྱི་སྟེ། དེ་ནས་རིག་མ་དང་སྦྱར་བ་ལས་རང་གི་ལུས་ལ་གནས་པའི་དཀྱིལ་འཁོར་པ་རྣམས་ཀྱི་སྤྲོ་བ་སྟེ། དཀྱིལ་འཁོར་པ་རྣམས་ཡུམ་གྱི་པདྨར་ཞུ་བ་ལས། དཀྱིལ་འཁོར་རྒྱལ་མཆོག་བསྐྱེད་པ་རྣམས་ཕྱི་རོལ་ཏུ་འབྱིན་༼གཞུག་པ་འདི་རྣམ་སྣང་ལ་བསྒྱུར་བའི་སྐབས་སུ་བྱའོ། །
༽པའི་བྱ་བ་དེ་དང་སྤྲོས་པ་རྣམས་བསྡུས་ཏེ་གཡས་གཡོན་དུ་དགོད་པ་ཡེ་ཤེས་མཆོག་གི་གཉེན་ཏེ་སྒྲུབ་པ་པོས་བྱའོ། །དེ་ནས་ལས་རྒྱལ་མཆོག་བྱ་བ་ནི་སྔར་བཞིན་དགྲ་བོའི་སྡིག་པ་བསྒྲག་པ་ཅན་གྱི་ཁ་སྦྱོར་དབྱེ་བ་དང༌། གནོད་མཛེས་བསྐུལ་ནས་དགྲ་བོ་དགུག་པ་རྣམས་བྱས་
ལ་ཁྲོ་བོ་རྣམས་སྤྲོས་ཏེ་དེ་རྣམས་ལ་བཀའ་བསྒོ་བའི་ཚུལ་བསྟན་པར་བྱ་བའི་ཕྱིར། སྐུ་གསུང་ཐུགས་ཀྱི་ཞེས་བྱ་བ་ལ་སོགས་པ་གསུངས་ཏེ། སྐུ་གསུང་ཐུགས་ཀྱི་སྦྱོར་བ་རྡོ་རྗེ་ཅན་ནི་རྡོ་རྗེ་གསུམ་གྱི་བདག་ཉིད་ཅན་ནོ། །སངས་རྒྱས་ཐམས་ཅད་ནི་དེ་བཞིན་
གཤེགས་པ་ཐམས་ཅད་དང་དེའི་སྲས་རྣམས་བདག་ལ་གསོན་ཅིག་པའོ། །ཅི་ཞིག་ཅེ་ན། བདག་ནི་ཞེས་བྱ་བ་ལ་སོགས་པ་གསུངས་ཏེ། བདག་ནི་དཔལ་ལྡན་རྡོ་རྗེ་ཅན། །བཀའ་ཡི་འཁོར་ལོ་རབ་སྦྱོར་བ། །ཞེས་བྱ་བ་ངེས་པར་རྫོགས་པར་བྱེད་པ་དེ་ནི་བདག་ཡིན་
པའོ། །གལ་ཏེ་ཞེས་བྱ་བ་ལ་སོགས་པ་ལ། གལ་ཏེ་འགའ་ཞིག་འདིར་བདག་གིས་བསྒོ་བ་མི་བྱེད་ཅིང་འདས་ན་རང་གི་ལག་ན་གནས་པའི་རྡོ་རྗེ་ཀུན་ནས་རབ་ཏུ་འབར་བའི་གཟུགས་ཅན་འབར་བས་ཀུན་ནས་བསྐོར་བའི་རྡོ་རྗེ་འདི་ཡིས་སྐུ་གསུམ་ལས་བྱུང་༼སྐུ་

གསུམ་ལས་བྱུང་འདི། འགྱུར་གསར་གཉིས་ལྟར་ན་དགོས་བྱ་ལ་བྱེད་ཀྱང༌། དེའི་དོན་རྡོ་རྗེ་གསུམ་གཅིག་ཏུ་གྱུར་པ་ལ་བཤད་པས། འགྱུར་རྙིང་ལྟར་འགས་བྱེད་ལ་སྦྱར་ན་ལེགས་སོ། །༽བ་སྟེ། སྐུ་གསུམ་གཅིག་ཏུ་གྱུར་པས་དགས་པར་བགྱི་ཞིང་ཕྱེ་མར་
བྱའོ། །དེས་ནི་དེ་ཞིག་པར་འགྱུར་ཞིང་སྟེ་ཕྱེ་མར་རྣམ་པར་འཇིག་པར་འགྱུར་བ་འདིར་གདོན་མི་འཚལ་ལོ། །ཞེས་པ་སྟེ་བདག་ཉིད་བདག་པོ་ཡིན་པར་སྟོན་ཏོ།། ༈ འཁོརལོའི་དམ་ཚིག་ནི་རྣམ་པར་སྣང་མཛད་དོ། །དེ་ལས་བྱུང་བ་ནི་ཡེ་ཤེས་རྡོ་རྗེ་ཡིན་ལ་དེ་
ནི་རྡོ་རྗེ་སེམས་དཔའ་སྟེ་ཏིང་ངེ་འཛིན་འདི་ལ་ཡང་མིང་དེ་སྐད་ཅེས་བྱའོ། །རྣམ་སྣང་ལ་བཤད་པ་དེ་བཞིན་དུ་རིན་ཆེན་འབྱུང་ལྡན་ལ་༼དེ་ལྟར་བཀའ་བསྒོས་པའི་འོག་ཏུ་གསད་ལས་དངོས་གཞི་བྱའོ། །༽སོགས་པ་གསུམ་གྱི་དྲག་ལས་སྒྲུབ་པ་ལ་འི་ཡང་
རིགས་གསུམ་པོ་དེ་རྡོར་སེམས་སུ་ཡོངས་སུ་གྱུར་པར་སྦྱར་བར་བྱའོ།། ༈ གཙོ་བོར་རིགས་ལྔའི་བཀའི་འཁོར་ལོ་བསྟན་པར་མ་ཟད་ལྔ་པོ་དེའི་འཁོར་ཁྲོ་བོ་བཅུ་པོ་རྣམས་ཀྱི་བཀའི་འཁོར་ལོ་ཡང་བསྟན་པར་བྱ་བའི་ཕྱིར། སངས་རྒྱས་དཀྱིལ་འཁོར་རྡོ་རྗེ་ཅན་
ཞེས་བྱ་བ་ལ་སོགས་པ་གསུངས་ཏེ། སངས་རྒྱས་དཀྱིལ་༼དེ་ཡང་ལྷག་མོས་འོད་གསལ་དུ་བསྡུས་པ་སོགས་ཀྱི་མངོན་བྱང་ལྔ་ལས་རིགས་གསུམ་དུ་བསྐྱེད་པའི་དང་པོ་སྦྱོར་བ་དང༌། དེ་ནས་སངས་རྒྱས་རྣམས་སྤྱན་དྲངས་ཏེ་ལྷ་དྲག་པོ་སོ་གཉིས་སུ་བསྡུས་པ་རང་ལ་འཇུག་པ་དང༌། དེ་
ནས་རིག་མ་དང་སྦྱར་བ་ལས་ལྷ་དེ་རྣམས་པདྨར་ཞུ་བ་ལས། དཀྱིལ་འཁོར་རྒྱལ་མཆོག་དྲག་པོར་བསྐྱེད་པ་དང་། ཕྱིར་སྤྲོས་ཏེ་གཡས་གཡོན་དུ་དགོད་པའི་དཀྱིལ་འཁོར་རྒྱལ་མཆོག་བྱེད་པ་དང༌། ལས་རྒྱལ་མཆོག་གི་དུས་སུ་ཁྲོ་བོ་སྤྲོ་བ་སོགས་དང༌། བཀུག་པ་ན་བཀའ་བསྒོས་ཏེ་གསད་ལས་

དངོས་གཞི་བྱེད་པ་རྣམས་འདྲ་བར་སྦྱར་རོ།། ༼འཁོར་རྡོ་རྗེ་ཅན་ཞེས་པའི་རྡོ་རྗེ་ཅན་ནི་བདག་ཉིད་ལྷག་མོས་ཀྱི་རྡོ་རྗེ་འཆང་དུ་བསྐྱེད་པའོ། །སངས་རྒྱས་དེའི་དཀྱིལ་འཁོར་ནི། །ལྷག་མོས་ཀྱི་ལྷ་ལྷག་མ་རྣམས་སོ་དོ། །ནམ་མཁའ་རྡོ་རྗེའི་དབུས་གནས་པར་ཞེས་པ་ནི་ལྷག་མོས་ཀྱི་ལྷ་རྣམས་
འོད་གསལ་བར་ཞུགས་པར་བསམ་པ་སྟེ། དེ་བཞིན་ཉིད་ལས་བྱང་ཆུབ་པའོ། །དེས་མཚོན་པའི་མངོན་བྱང་ལྔ་པོ་དེ་ལས་རང་གི་རྡོ་རྗེ་ཞེས་བྱ་བ་རང་ཉིད་གཤིན་རྗེ་གཤེད་ཀྱི་འཁོར་ལོ་ཆེ་སྟེ་འཁོར་དང་བཅས་པ་རབ་ཏུ་བརྟག་པར་བྱའོ། །དུས་གསུམ་སངས་རྒྱས་ནི་རྣམ་པར་སྣང་
མཛད་ལ་སོགས་པའོ། །སེམས་དཔའ་རྣམས་ནི་༼དུ་བསྐྱེད་པའི་དང་པོ་སྦྱོར་བ་བྱའོ། །དེ་ནས་འོག་གི་དུས་གསུམ་སངས་རྒྱས་ཞེས་སོགས་ཀྱི་དོན། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ཏེ་རང་གཤིན་རྗེ་གཤེད་དུ་བསྐྱེད་པའི་སྐུ་གསུང་ཐུགས་ལ་གཞུག་པ་ནི་སྔར་བཤད་པ་
བཞིན་དུ་བྱའོ། །དེའི་འོག་ཏུ་དཀྱིལ་འཁོར་རྒྱལ་མཆོག་སྒོམ་པ་ནི། གཤིན་རྗེ་གཤེད་ཀྱི་འཁོར་ལོ་ཆེ། །ཞེས་པས་སྟོན་པ་ལ། དེའི་འཁོར་ལོ་ཆེ་ནི་གཙོ་བོ་གཤིན་རྗེ་གཤེད་ཀྱི་འཁོར་གྱི་ལྷ་སོ་གཅིག་སྟེ། གཙོ་བོ་དང་བཅས་པ་སྔར་བཅུག་པའི་ལྷ་རྣམས་ཞུ་བ་ལས་ཡུམ་གྱི་པདྨར་བསྐྱེད་པའོ། །༽བྱམས་
པ་ལ་སོགས་པ་རྣམས་ཀྱང་སྐུ་གསུམ་དཀྱིལ་འཁོར་ཏེ། སྐུ་དང་གསུང་དང་ཐུགས་ལ་ཞུགས་པར་བརྟག་པར་བྱའོ། །གཤིན་རྗེ་གཤེད་ཀྱི་ཞེས་བྱ་བ་ལ་སོགས་པ་ལ། སླར་ཡང་སྟེ་ཕྱིས་ཀྱང་སངས་རྒྱས་ཞེས་བྱ་བ་ཞི་བའི་ངོ་བོར་གནས་པ་རྣམས། ༼ཞེས་པ་ནི་
མངལ་དུ་ཞི་བར་བསྐྱེད་ནས་སྤྲོ་བ་ན་དྲག་པོར་བྱེད་པ་མིན་གྱི། བསྙེན་པའི་དུས་སུ་ཞི་བར་གནས་པའི་ལྷ་རྣམས་འདིར་དྲག་པོར་བསྐྱེད་ནས་གཤིན་རྗེ་གཤེད་དང་འདྲ་བའི་ཁྲོ་བོར་སྤྲོ་བའི་དོན་ནོ། །སྤྲོས་པ་རྣམས་ཚུར་བཀུག་སྟེ་ཕོ་མོ་རྣམས་གཡས་༼ཞེས་པ་ནི་མངལ་དུ་ལྷ་བསྐྱེད་པའི་འོག་ཏུའོ། །༼གཡོན་དུ་དགོད་དོ། །༽གཤིན་

རྗེ་གཤེད་ཀྱི་མདོག་དང་འདྲ་བར་སྤྲོ་བར་བྱའོ། །དེ་བཞིན་གཤེགས་པ་དང་སེམས་དཔའ་རྣམས་སྤྲོས་པས། དུས་གསུམ་ལ་བཞུགས་པ་ཞེས་པ། འགྱུར་རྙིང་ལས། དུས་གསུམ་ལ་བཞུགས་སེམས་ཅན་དང༌། །ཞེས་དང༌། དེ་བཞིན་ཞེས་པ་ནས། སྤྲོས་པས་
ཞེས་པའི་བར་མི་བདེ་བས། སེམས་ཅན་དུས་༼རྣམ་པ་འདྲ་བར་ཟེར། ༽གསུམ་བྱུང་བ་རྣམས། ཞེས་པ་དང༌། སེམས་ཅན་ནི་སྤྲོས་པའི་དེ་བཞིན་གཤེགས་པ་སྟེ། ཞེས་འབྱུང་བ་ལྟར་བདེ་ལ། དོན་ནི་ཤིན་ཏུ་ཞི་བའི་སྐུ་གསུམ་གྱི་བདག་ཉིད་ཅན་ཡང་དཀྱིལ་འཁོར་རྒྱལ་མཆོག་གི་ལྷ་དྲག་པོར་སྤྲོས་
པ་འདི་ལྟ་བུར་བསྒོམ་པར་བྱའོ། །ཞེས་པའོ། །དེ་ནས་ལས་རྒྱལ་མཆོག་བྱ་བ་ནི་གདུག་སེམས་ཅན་ཞེས་པ་ནི་བྱ་བ་མ་ཡིན་པ་བྱེད་པ་དང་ལྡན་པའི་སེམས་ཡོད་པའི་དགྲ་བོ་རྣམས་ཏེ། དཀོན་མཆོག་གསུམ་ལ་གནོད་པ་བྱེད་པ་ལ་ཞུགས་པ་རྣམས་ལྷ་རྣམས་ཤིན་ཏུ་ཁྲོས་
པས་གསོད་པར་བསྒོམ་པར་བྱའོ།། ༈ རྡོ་རྗེ་ནི་དེ་བཞིན་གཤེགས་པ་རྣམས་སོ། །དེ་རྣམས་ཀྱི་བཀའ་ནི་གདུག་པ་རྣམས་གཞོམ་པའི་ཕྱིར་བསྐུལ་བའོ། །དེ་ཉིད་ནི་གཙོ་བོར་གྱུར་པས་ན་དཀྱིལ་ཏེ་སྙིང་པོའོ། །དེ་ལེན་ཅིང་འཛིན་ལ་བདག་གིར་བྱེད་པས་ན་དཀྱིལ་
འཁོར་ཏེ། དེ་གང་ཡིན་ཞེ་ན། དཀྱིལ་འཁོར་གྱི་བདག་པོ་གཤིན་རྗེ་གཤེད་ཉིད་དོ། །དམ་ཚིག་ཐམས་ཅད་ནི་ལྷག་མོས་ཀྱི་རྡོ་རྗེ་འཆང་ཆེན་པོའོ། །ལྷག་མོས་འོད་གསལ་དུ་བསྡུས་པ་དེ་ལས་བྱུང་བ་ནི་གཤིན་རྗེ་གཤེད་དེ། གཤིན་རྗེ་གཤེད་དེ་དང་ནུས་པ་མཉམ་
ཞིང་དྲག་པོའི་གཟུགས་སུ་གཅིག་པ་ནི་སྐུ་གསུམ་གྱི་ཡེ་ཤེས་རྡོ་རྗེ་སྟེ། འཁོར་གྱི་ཁྲོ་བོ་དགུ་རྣམས་སོ། །༼ཞེས་པ་འདིས་ཁྲོ་བོ་ལྷག་མ་དགུའི་ཏིང་ངེ་འཛིན་གསུམ་ཡང་གཤིན་རྗེ་གཤེད་བཞིན་དུ་བྱ་བར་བསྟན་ཏོ། །༼ཏིང་ངེ་འཛིན་༽ཁ་ཅིག་ཚིག་ཕྱི་མ་གཉིས་པོ་འདི་ལ་བརྟེན་ནས། དང་སྦྱོར་

དུ་རྡོ་རྗེ་འཆང་དུ་སྐྱེད་པ་ཡོངས་སུ་གྱུར་པ་ལས་གཤིན་རྗེ་གཤེད་དུ་སྐྱེད་ཅེས་པ་ནི་དོན་མིན་ཏེ། སྔར་དེ་བཞིན་ཉིད་ལས་བྱང་ཆུབ་པ་ལས། གཤིན་རྗེ་གཤེད་དུ་བསྐྱེད་པར་བཤད་པའི་ཕྱིར་དང་། དམ་ཚིག་ཐམས་ཅད་ཅེས་སོགས་ཀྱི་དོན་ནི། སྔར་བཤད་པ་ལྟར་ཡིན་པའི་ཕྱིར་རོ། །༽དེ་གང་དུ་སྟོན་
པ་དེ་ལ་ཡང་དེ་སྐད་ཅེས་བྱའོ།། ༈ དཀྱིལ་འཁོར་གྱི་ལྷ་ཐམས་ཅད་ཀྱི་ཐུན་མོང་གི་བཀའི་འཁོར་ལོ་བསྟན་པར་བྱ་བའི་ཕྱིར། སྐུ་གསུང་ཞེས་བྱ་བ་ལ་སོགས་པ་གསུངས་ཏེ། སྐུ་དང་གསུང་དང་ཐུགས་ཀྱི་རྡོ་རྗེ་ཞེས་བྱ་བ་རྣམ་པར་སྣང་མཛད་ལ་སོགས་པ་
ལྷ་ལྔ་རྣམས་དང༌། ལྔ་པོ་དེའི་རིགས་ཀྱི་ལྷ་མོ་སྤྱན་མ་ལ་སོགས་པ་རྣམས་ཀྱི་བཀའི་འཁོར་ལོ་སྦྱར་བར་བྱའོ། །རང་སྔགས་ནི་རྣམ་སྣང་ལ་སོགས་པ་རང་གི་རིགས་དང་འབྲེལ་བ་བྱམས་པ་ལ་སོགས་པ་བརྒྱད་དོ་འོ། །དེ་རྣམས་ཀྱི་དོན་ནི་དང་པོ་སྦྱོར་བའི་
སྐབས་སུ་མངོན་བྱང་ལྔ་ལས་སྐུ་མདོག་ཕྱག་མཚན་སོགས་མདོར་བྱས་ཇི་ལྟ་བ་བཞིན་དུ་བསྐྱེད་པའི་ཕྱག་རྒྱ་ཆེན་པོའི་གཟུགས་སོ། །དེའི་ཡོན་ཏན་ནི་དཀྱིལ་འཁོར་རྒྱལ་མཆོག་གི་སྐབས་སུ་བྱམས་པ་ལ་སོགས་པ་དེ་ཡོངས་སུ་གྱུར་པ་ལས་བྱུང་བའི་རྡོར་སེམས་དྲག་
པོའི་ཁྲོ་བོའི་གཟུགས་ཀྱིས་ཏེ། དེ་དག་གིས་བཀའི་འཁོར་ལོ་བྱ་བའམ་སམ་ཡང་ན་གཙུག་ཏོར་ཏེ་སྟེང་གི་ཆར་གནས་པའི་ཁྲོ་བོའི་རྒྱལ་པོ་དེ་དང་མཉམ་ཞིང་མཚུངས་པར་གྱུར་པས། གཙུག་ཏོར་དམ་ཚིག་ཅེས་པ་ནི་ཁྲོ་བོ་ཐམས་ཅད་དེ་དེ་རྣམས་༼
ཞེས་པའི་དོན་བྱམས་པ་ལ་སོགས་པ་རྣམས་རྡོར་སེམས་དྲག་པོར་བསྒྱུར་བའམ། ཡང་ན་རང་གི་རིགས་ཀྱི་ཁྲོ་བོར་བསྒྱུར་ཞེས་པའི་དོན་མིན་ཏེ། རྒྱུད་ལས། རྡོ་རྗེའམ་ཞེས་པ་དང༌། ཡོན་ཏན་ནམ་ཞེས་དང༌། ཡང་ན་གཙུག་ཏོར་ཞེས་པ་གསུམ་འབྱུང་བ་ནི་ཚན་པ་གསུམ་གྱི་སྒོ་ནས་བཀའི་འཁོར་ལོའི་

ལོ་སྦྱར་པའི་འདམ་ངར་གསལ་བར་གསུངས་བའི་ཕྱིར། བྱམས་པ་ལ་སོགས་པ་ཁྲོ་བོར་བསྒྱུར་བ་ནི་ལྷ་མོ་རྣམས་ལའང་ཤེས་དགོས་སོ། །༽ཀྱི་སྒོ་ནས་ཀྱང་བཀའ་ཡི་འཁོར་ལོ་སྦྱོར་བར་བྱའོ།། ༈ སྔར་བཤད་བཀའི་འཁོར་
དགོས་པ་ལས་དགོས་པ་གཞན་དག་སྟེ་སྒྲུབ་ཐབས་ཀྱི་སྐབས་སུ་སྲུང་འཁོར་སྒོམ་པ་སོགས་ཀྱི་དགོས་པ་བསྟན་སྔགས་ཀུན་ཞེས་བྱ་བ་ལ་སོགས་པ་གསུངས་ཏེ། སྔགས་ཀུན་ཞེས་བྱ་བ་དབང་པོ་ལ་སོགས་པའི་ཕྱོགས་སྐྱོང་བ་བཅུ་
བགེགས་བྱེད་པ་རྣམས་བསྲུང་བའི་ཕྱིར་ཏེ་བཟློག་པར་བྱ་བའི་ཕྱིར། ཡེ་ཤེས་མཆོག་རྡོ་རྗེ་ཅན་ཞེས་བྱ་བ་སྒྲུབ་པ་པོས་ཞེ་སྡང་རྡོ་རྗེས་གཙོ་བོ་བྱས་པའི་ཁྲོ་བོ་བཅུའི་བཀའི་འཁོར་ལོ་འདི་བྱའོ། །འདི་ནི་ཞེས་པ་ནི་བཀའི་འཁོར་ལོའོ། །བཤད་མ་ཐག་པའི་བགེགས་
རྣམ་པར་གཞིག་པའོ། དེ་དགོས་པ་ཅིའི་ཕྱིར་བྱ་ཞེ་ན། རྡོ་རྗེ་ཐམས་ཅད་སྟེ་སྒྲུབ་པ་པོ་ཐམས་ཅད་ཀྱི་བྱང་ཆུབ་བསྲུང་བའི་དོན་དུ་ཞེས་བྱ་བ་བྱང་ཆུབ་སྒྲུབ་པའི་སེམས་བགེགས་ཀྱིས་གཞན་དུ་རྣམ་པར་གཡེང་བར་བྱེད་པ་དེ་ལས་བསྲུང་བའི་ཕྱིར་རོ་ཞེས་བྱ་བ་
སྟེ། འདི་ནི་བཀའི་འཁོར་ལོའི་དགོས་པ་གཞན་བསྟན་པ་ཡིན་ཏེ། སྒྲ་ཇི་བཞིན་པའོ།། ༈ བསྐྱེད་རིམ་པར་མ་ཟད་ད་ནི་རྫོགས་པའི་རིམ་པ་ལ་གནས་པ་རྣམས་ཀྱི་ཡང་གདུག་པ་ཚར་གཅད་པའི་ཐབས་བསྟན་པར་བྱ་བའི་ཕྱིར། ནམ་མཁའི་རྡོ་རྗེ་ཞེས་བྱ་
བ་ལ་སོགས་པ་གསུངས་ཏེ། གདུག་པའི་བསམ་པས་སྣང་ཞིང་འབར་བས་ན་རྣམ་༼འགྱུར་རྙིང་གི་རྒྱུད་ལས། ཆོས་ཀྱི་སྣང་མཛད་ཅེས་པ་མ་དག་གོ། ༽པར་སྣང་མཛད་སྟེ་བསྒྲུབ་པར་བྱ་བའོ། །བསྒྲུབ་བྱ་དེའི་སྐུ་མཆོག་གི་སྒྲ་དོན་མཐའ་དག་ལས་བྱུང་བའི་

སྐུ་གསུམ་དམ་ཚིག་ནི་ལུས་དང་ངག་དང་ཡིད་ཀྱི་བདག་ཉིད་ཅན་གྱི་ཆོས་སོ། །མཁའ་དབྱིངས་རྡོ་རྗེའི་དབུས་གནས་པར། །ཞེས་བྱ་བ་བསྒྲུབ་བྱའི་ལུས་ངག་ཡིད་གསུམ་སྟོང་པ་འོད་གསལ་དུ་ཞུགས་པར་གྱུར་པར་བསམས་ནས་གདན་དུ་ཞེས་བྱ་བ་སྟེ། བསྒྲུབ་པར་
བྱ་བའི་གཟུགས་ཟུང་འཇུག་པ་རང་གི་སྐྱེ་བ་དང་གནས་པའི་གཞི་འོད་གསལ་དུ་ཞུགས་པར་གྱུར་པར་བརྟག་པར་བྱའོ། །ནམ་མཁའ་ཡི་དབྱིངས་འོད་གསལ་དེ་ཉིད་ནི་སངས་རྒྱས་ཐམས་ཅད་ཀྱི་ཞེས་བྱ་བ་བསྒྲུབ་བྱའི་སྒོ་གསུམ་རླུང་འོད་ཟེར་རྣམ་པ་ལྔ་ཙམ་དུ་
བལྟས་ལ་འོད་ཟེར་རྣམ་པ་ལྔ་པོ་དེས་ཡོངས་སུ་གང་ཞིང་ཁྱབ་པར་རྣམ་པར་བསྒོམ་མོ། །ཟུང་འཇུག་པ་བདག་ཉིད་ཀྱིའང་རང་གི་ཡི་གེ་ནི་ངག་གོ། གནས་ནི་ལུས་སོ། །ཡེ་ཤེས་ནི་སེམས་ཏེ་གསུམ་པོ་དེ་དག་ཐུགས་ཀྱི་རྣམ་པ་སྟེ་སྒྱུ་མ་ལྟ་བུར་བསྒོམ་པར་
བྱའོ། །ཡང་དེའི་འོག་ཏུ་སངས་རྒྱས་རྣམས་ནི་ཞེས་བྱ་བ་སྟེ། བསྒྲུབ་བྱ་བཤད་མ་ཐག་པའི་རླུང་འོད་ཟེར་ལྔ་པ་ཙམ་དུ་བལྟས་པ་དེ་སེམས་ཙམ་དུ་གནས་པར་བསྒོམས་ལ། རང་གི་སྐུ་ཕྱག་རྒྱ་ཆེན་པོར་བསྡུ་བར་བྱ་ཞིང་གཞུག་པར་བྱའོ། །དེ་དག་ཐམས་
ཅད་ནི་ཐུགས་ཀྱི་རྡོ་རྗེར་བྱས་པའི་ཕྱིར། ཞེས་པ་ནི་སེམས་ཙམ་མོ་ཞེས་ཤེས་པར་བྱས་ལ། སྐུ་གསུམ་ལ་ཞེས་བྱ་བ་རང་གི་ལུས་དང་ངག་དང་ཡིད་ལ་དེ་དག་གཟུད་ཅིང་གཞུག་པ་འདིས་ནི་མངོན་པར་འདོད་པའི་དོན་དགྲ་བོ་བསད་པ་དང༌། བསད་པ་མི་བསྐྱོད་
པའི་ཞིང་དུ་སྐྱེ་བ་སོགས་༼བྱས་ནས་སུ་ཟེར་༽རྫོགས་པར་འགྱུར་རོ། །རྡོ་རྗེ་ནི་གཞིག་པར་བཀའ་བ་སྟེ། བསྒྲུབ་པར་བྱ་བའོ། །དེ་འཇིག་པར་བྱེད་པ་ནི་སྔགས་རིན་པོ་ཆེ་སྟེ་སྦྱོར་བསྟེ། རྣལ་འབྱོར་གྱི་འི་ཁྱད་པར་འོད་གསལ་དུ་གཞུག་པའོ་རོ། །དེའི་

རབ་ཏུ་སྣང་བར་བྱེད་པ་ནི་གསལ་བར་བྱེད་པ་ཞེས་བྱ་བའི་ཏིང་ངེ་འཛིན་ཏེ། དགོངས་པས་བཤད་པའོ།། ༈ སྣོད་མནན་པ་ལ་གཉིས་ལས། བསྐྱེད་རིམ་པས་རེངས་པར་བྱ་བའི་ཆོ་ག་བསྟན་པར་བྱ་བའི་ཕྱིར། རྣམ་པའི་མཆོག་ཅེས་༼
འདི་ཟུང་འཇུག་པས་ཏིང་ངེ་འཛིན་གཞན་གཉིས་སྔོན་དུ་བཏང་ནས། ལས་རྒྱལ་མཆོག་གི་དུས་སུ་གསད་པའི་བསམ་པས་དགྲ་བོ་འོད་གསལ་དུ་གཞུག་པ་སོགས་བྱས་པས་མངོན་སྤྱོད་བྱ་དགོས་པའི་ཡུལ་རྣམས་ཚར་གཅོད་པར་ནུས་པའོ། །༽བྱ་བ་ལ་སོགས་པ་རྣམ་པའི་མཆོག་རྣམས་
ཀུན་ལྡན་པའི། །རྡོ་རྗེ་སེམས་དཔའ་རབ་ཏུ་བསྒོམ། །ཞེས་གསུངས་ཏེ། དེ་ལ་དང་པོར་བདག་ཉིད་བདག་པོ་རྡོ་རྗེ་འཆང་གི་འི་རང་བཞིན་དུ་བསྐྱེད་པའི་དང་པོ་སྦྱོར་བ་དང་དཀྱིལ་འཁོར་རྒྱལ་མཆོག་བྱས་ལ་ལས་རྒྱལ་མཆོག་གི་དུས་སུ་སྣོད་ཆུས་བཀང་བ་མདུན་དུ་བཞག། 
རང་ཉིད་ཆུའི་སྟེང་གི་ནམ་མཁའི་དབུས་སུ་འདུག་པར་མོས་སྟེ། སངས་རྒྱས་ཞེས་པ་ཆུའི་ནམ་མཁའི་ཁམས་འ་དང་ཆུའི་རླུང་གི་རྡུལ་དང་ཆུའི་མེའི་རྡུལ་དང་ཆུ་ཉིད་ཀྱི་རྡུལ་དང་ཆུའི་སའི་རྡུལ་གྱི་ངོ་བོ་ཉིད་རྣམས་རིམ་པ་བཞིན་དུ་ཧཱུཾ་ལས་མི་བསྐྱོད་པ་དང་ལ་སོགས་
པས་ཡཾ་ལས་དོན་གྲུབ་ཀྱི་རང་བཞིན་རླུང་གི་དཀྱིལ་འཁོར་སྔོན་པོ་དང༌། དེའི་སྟེང་དུ་རཾ་ལས་འོད་དཔག་མེད་ཀྱི་རང་བཞིན་མེ་དཀྱིལ་དམར་པོ་དང༌། དེའི་སྟེང་དུ་བྃ་ལས་རིན་འབྱུང་གི་རང་བཞིན་ཆུ་དཀྱིལ་དཀར་པོ་དང༌། དེའི་སྟེང་དུ་ལྃ་ལས་རྣམ་སྣང་གི་རང་བཞིན་སའི་དཀྱིལ་འཁོར་སེར་པོ་རྣམས་གོང་ནས་གོང་དུ་གོ་རིམ་
བཞིན་བཀོད་ནས་སྲ་ཞིང་མཁྲེགས་པར་བསྒོམ་མོ། །དེ་ལྟར་བསྒོམས་པས་ནམ་ཞིག་ན་ཆུ་དེ་རྐང་ལག་གིས་མནན་བཟོད་པ་བྱུང་བ་ན། རྒྱ་མཚོ་ལ་སོགས་པའི་ཆུ་ཡི་སྟེང་དུ་བཅག་པར་བྱས་ཀྱང་མི་འབྱིང་བ་སྟེ་སྒྲ་ཇི་བཞིན་པའོ།། ༈ རྫོགས་པའི་རིམ་པའི་ཏིང་ངེ་འཛིན་ལ་གནས་པའི་

སྣོད་གནན་པ་བསྟན་པར་བྱ་བའི་ཕྱིར། རྐང་པ་མཉམ་བཞག་ཅེས་བྱ་བ་སོགས་པ་གསུངས་ཏེ། རྐང་པ་མཉམ་བཞག་སྦྱར་བ་ཡིས། །ཞེས་བྱ་བ་ནི། བདེན་པ་གཉིས་ཀྱི་རྐང་པ་གཉིས་མཉམ་པར་བཞག་པའི་སྦྱོར་བ་སྟེ། ཟུང་འཇུག་གི་སྐུ་གཅིག་ཏུ་བྱས་པ་སྟེ། ཡེ་ཤེས་ཀྱི་
རང་བཞིན་གྱི་ལུས་དེས་སྤྱི་བོ་ཞེས་བྱ་བ་ཆུའི་སྟེང་དུ་རྐང་པ་བསྒོམ་པ་ཞེས་བྱ་སྟེ། བཅག་པར་བྱའོ་ཞེས་བཅོམ་ལྡན་འདས་ངོ་བོ་ཉིད་དག་པ་ཞེས་བྱ་བ་དྲུག་པས་དེ་སྐད་ཅེས་བཀའ་སྩལ་ཏོ། །རྡོ་རྗེ་ནི་བསྐྱེད་རྫོགས་པའི་རྣལ་འབྱོར་པ་རྣམ་པ་གཉིས་སོ། །གཉིས་པོ་དེ་རྣམས་
ཀྱིས་རྒྱ་མཚོ་ལ་སོགས་པར་རྐང་པས་གནོན་པ་ཞེས་བྱ་བ་འཆག་པ་གང་ཡིན་པའི་ཏིང་ངེ་འཛིན་དེ་ལ་དེ་སྐད་ཅེས་བྱ་སྟེ། དགོངས་པས་བཤད་པའོ།། ༈ བཅུད་གནོན་པ་ལ་ངག་གནོན་པ་ནི་དབང་ཆེན་ཞེས་བྱ་བ་ལ་སོགས་པ་ལ་ནང་ལ་གཞོལ་བས་རང་གི་ལྷའམ་རྡོ་རྗེ་
འཆང་གི་སྒོ་ནས། ཏིང་ངེ་འཛིན་གཞན་གཉིས་སྔོན་དུ་བྱས་ལ། ལས་རྒྱལ་མཆོག་གི་དུས་སུ་དབུས་སུ་སྟེ་བསྒྲུབ་པར་བྱ་བའི་མུ་སྟེགས་དང་གཞན་ཕས་ཀྱི་རྒོལ་བ་རྩོད་པ་བྱེད་པའི་ཁའི་བུ་གར་དབང་ཆེན་གྱི་དཀྱིལ་འཁོར་ཞེས་བྱ་བ་ལྃ་ལས་བྱུང་བའི་མདོག་སེར་པོ་རྡོ་རྗེ་
གཉིས་ཀྱིས་མཚན་པ་བསམས་ལ། དེའི་སྟེང་དུ་ཁྲོ་བོ་སྟེ་ཡི་གེ་ཧཱུཾ་རིང་པོ་ལས་བྱུང་བའི་རྡོ་རྗེ་ནག་པོ་རྩེ་ལྔ་པ་མེ་འབར་བ་བཞག་པས་མནན་ཞིང་ཁ་བཀབ་པར་བསམ་མོ་ལ། སྤྱི་བོར་ཞེས་བྱ་བ་བསྒྲུབ་པར་བྱ་བའི་མགོ་ལ་ལས་ཀྱི་རྡོ་རྗེ་སྟེ་སྣ་ཚོགས་
རྡོ་རྗེའོ། །དེ་ཉིད་ནི་༼དེ་ཡི་སྤྱི་བོར་ལས་ཀྱི་ནི། །རྡོ་རྗེ་གནས་མནན་བསྒོམ་པར་བྱ། །ཞེས་དང༌། དེ་ཉིད་ནི་གནས་ཏེ་དེ་མནན་པས་ཏེ། དེར་གནས་པའི་བདུད་རྩི་འཁྱིལ་བ་ཞེས་པ་བདེའོ། །༽རྐང་པ་སྟེ་དེས་གནོན་པ་ནི་དེར་གནས་པའི་བདུད་རྩི་ཐབ་སྦྱོར་ནི་སེར་པོ་རི་

རབ་ལྟར་ལྕི་བ་གཡོན་བརྐྱང་གི་སྣ་ཚོགས་རྡོ་རྗེ་གནོན་པ་བསྒོམ་པར་བྱ་བའོ། །མུ་སྟེགས་ཅན་ཐམས་ཅད་ནི་གཅེར་བུ་པ་ལ་སོགས་པའོ། །ཕས་ཀྱི་རྒོལ་བ་ནི་སྔ་མ་ལས་གཞན་པའི་ཕྱིར་རྒོལ་བ་ལས་དེ་བྱ་བར་འོས་པའོ། །དེ་རྣམས་ཀྱི་
འཁྲུལ་འཁོར་ནི་ལུས་ལ་སོགས་པ་སྟེ་དེ་གནོན་པའོ། །ཏིང་ངེ་འཛིན་དེ་གང་དུ་འབྱུང་བ་དེ་ལ་ཡང་དེ་སྐད་ཅེས་བྱའོ།། ༈ གཞན་གྱི་དཔུང་གནོན་པ་སྟོན་པ་ནི་རྡོ་རྗེ་གསུམ་མཆོག་ཅེས་བྱ་བ་ལ་སོགས་པ་ལ། སྒྲུབ་པ་པོ་བདག་ཉིད་རྡོ་རྗེ་འཆང་ཆེན་པོའི་དང་པོ་
སྦྱོར་བ་བྱས་ལ། རྡོ་རྗེ་འཆང་དེའི་གཟུགས་ཡོངས་སུ་བསྒྱུར་ནས་གཙུག་ཏོར་སོགས་ཀྱི་ཁྲོ་བོ་གཞན་གང་ཡང་རུང་བའི་གཟུགས་གཟུང་སྟེ། རྡོ་རྗེ་གསུམ་མཆོག་ཅེས་བྱ་བ་རང་གི་འཁོར་དང་བཅས་པའི་ལྷ་སོ་གཉིས་བསྐྱེད་པ་ནི་དཀྱིལ་འཁོར་རྒྱལ་མཆོག་གོ། ལས་རྒྱལ་
མཆོག་གི་དུས་སུ་གེ་སར་སེར་པོའི་མདོག་འདྲ་བ་སྟེ་པདྨའི་གེ་སར་གྱི་རྡུལ་ལྟར་སེར་པོའི་མདོག་འདྲ་བ་དང་ལྷ་ཐམས་ཅད་ཀྱང་རིའི་རྒྱལ་པོ་ལྟ་བུ་སྟེ་ཚད་རི་རབ་དང་འདྲ་བ་སྤྲོས་ཏེ་གླང་པོ་ཆེ་དང་རྟ་དང་ཤིང་རྟའི་བཞོན་པ་ཅན་དང་དཔུང་བུ་ཆུང་རྐང་ཐང་སྟེ་ཡན་ལག་བཞིའི་
དཔུང་གི་སྟེང་དུ་བསམས་ནས། ཡན་ལག་བཞིའི་སྤྱི་བོར་ས་དཀྱིལ་དེའི་སྟེང་དུ་སྣ་ཚོགས་རྡོ་རྗེ་ཁྲོ་བོ་དེ་རྣམས་ཀྱིས་གཡོན་བརྐྱང་གིས་གནོན་པར་རབ་ཏུ་བསྒོམས་ལ་དགྲའི་དཔུང་ས་འོག་ཏུ་སོང་བར་བསམ་མོ། །སངས་རྒྱས་ནི་རེངས་པར་བྱ་བའི་ལས་སྦྱོར་ལ་མཁས་
པ་སྟེ། དེ་རྣམས་ཀྱི་དཔུང་ཡང་གནོན་པར་བྱེད་ན་གཞན་དག་ལྟ་སྨོས་ཀྱང་ཅི་དགོས་ཏེ། འདི་ལ་ཐེ་ཚོམ་མི་བྱའོ་ཞེས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ལས་བྱུང་བ་དྲུག་པས་དེ་སྐད་ཅེས་བཀའ་སྩལ་ཏོ། །

དཔུང་ཐམས་ཅད་ནི་སངས་རྒྱས་ཀྱི་དཔུང་ཐམས་ཅད་དེ་དེ་གནོན་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ།། ༈ དགྲ་བོ་སྐྲག་པ་ཞེས་བྱ་བ་ལ་སོགས་པ་ལ། དགྲ་བོ་སྟེ་དམ་པའི་ཆོས་སྤོང་བར་བྱེད་པ་སྐྲག་པའི་དམ་ཚིག་སྟེ། དགྲ་བོའི་དཔུང་
གིས་རང་ལ་འཇིགས་པ་༼ཞེས་པ་སྔར་ལྟར་རོ། །༽སྐྱེད་པར་བྱེད་པའི་དུས་སུ་འོག་ནས་བཤད་པའི་བསམ་གཏན་འདི་རབ་ཏུ་བརྟག་པར་བྱའོ། །སངས་རྒྱས་ཏེ་ལས་དང་པོ་པ་རྣམས་ཀྱིས་ཀྱང་གལ་ཏེ་སྦྱོར་བ་འདི་ལས་འདས་ཤིང་བཟླས་ན་འགས་པར་
འགྱུར་བ་སྟེ་འཇིག་རྟེན་དུ་སྣང་བར་འགྱུར་བ་འདི་ལ་ཐེ་ཚོམ་མེད་དོ། །གསུངས་སོ་ཞེས་བྱ་བ་༼སངས་རྒྱས་ཀྱིས་ཀྱང་སྟེ། ལས་དང་པོ་པ་རྣམས་ཀྱིས་ཀྱང་གལ་ཏེ་སྦྱོར་བ་འདི་བགྲོད་ཅིང་བསླབས་ན། གསལ་བར་འགྱུར་བར་འཇིག་རྟེན་དུ་སྣང་བར་འགྱུར་ཞེས་པ་འདི་བདེའོ། །
༽ནི་སྦྱོར་བ་ཡང་དག་པར་བསྟན་པའོ། །འདིས་མི་བསྐྱོད་པའི་སྒོ་ནས་ཏིང་ངེ་འཛིན་གཞན་གཉིས་སྔོན་དུ་བཏང་ནས། ལས་སྦྱོར་གྱི་དུས་སུ་ཧཱུཾ་ཞེས་བྱ་བ་ལ་སོགས་པ་ལ། ཡི་གེ་ཧཱུཾ་ཡོངས་སུ་གྱུར་པ་ལས་རྡོ་རྗེ་ཁ་གྱེས་པ་བྱུང་བར་གྱུར་པའོ། །ཚད་དུ་སྟེ་ཞེས་པ་ནི་
དབྱིབས་ཏེ་དེའང་རྡོ་རྗེ་རྩེ་ལྔ་པ་ལ་འོག་སྟེ་ལྟེ་བ་མན་ཆད་ཕུར་བུའི་དབྱིབས་སུ་བྱས་པ། དེ་ནས་སྟེང་དུ་མིག་ལ་སོགས་པའི་ཡན་ལག་དང་ལྡན་པས་ཏེ་ལྟེ་བ་མན་ཆད་རྩེ་གཅིག་པའི་རྣམ་པ་ཅན་ལ་སྟོད་བདུད་རྩི་ཐབ་སྦྱོར་གྱི་གཟུགས་སུ་སྒྲུབ་པ་
པོས་བསྒོམས་ལ། སྙིང་ཁ་སྟེ་བསྒྲུབ་པར་བྱ་བའི་སྙིང་ཁར་ཕུར་བུ་དེས་བཏབ་ཅིང་གཅད་ཅིང་བཏུབ་པར་བརྟག་ཅིང་བསྒོམ་པར་བྱའོ། །སངས་རྒྱས་ནི་༼སངས་རྒྱས་ནི་རྒྱུད་དང་སྔགས་ཀྱི་ལས་ལ་མཁས་པའོ། །ཞེས་ཟེར་རོ། །༽རྒྱུད་དང་སྔགས་ཀྱི་རིགས་སོ། །

དེ་རྣམས་ཀྱི་དཔུང་ནི་ཚོགས་སོ། །ཁྲོས་པ་ནི་ཕྱིར་ཏེ་ཚུར་རང་ལ་རྒོལ་བར་གྱུར་པའོ། །འཇིགས་པར་འགྱུར་བ་ནི་འདུལ་བར་འགྱུར་བར་འདིར་གདོན་མི་ཟའོ། །དགྲ་ནི་དགྲ་བོ་རྣམས་ཏེ་དེ་རྨོངས་པ་ནི་མཐོ་རིས་ཐོབ་འདོད་སོགས་ཀྱི་དགེ་བའི་བསམ་
པས་ཀྱང་ཡིད་དང་མི་མཐུན་པ་ཕྱུགས་ཀྱི་མཆོད་སྦྱིན་སོགས་ལ་འཇུག་པའོ། །དེ་ལ་གནོད་པར་བྱེད་པ་ནི་སྲོག་འཇིག་པར་བྱེད་པ་སྟེ་ཏིང་ངེ་འཛིན་དེ་གང་དུ་སྟོན་པ་དེ་ལ་དེ་སྐད་ཅེས་བྱའོ།། ༈ བདུད་དང་ལ་སོགས་པས་མ་མོ་སོགས་ཀྱིས་བཏང་བའི་རྣམ་
པར་འཚེ་བ་རྣམས་ཞི་བའི་སྦྱོར་བ་བསྟན་པར་བྱ་བའི་ཕྱིར། གྲོང་ངམ་ཞེས་བྱ་བ་ལ་སོགས་པ་གསུངས་ཏེ། གྲོང་ནི་རྒྱལ་པོའི་ཕོ་བྲང་ངོ༌། །གྲོང་ཁྱེར་ནི་སྐྱེ་བོ་རྣམས་གནས་པའི་ཕྱོགས་གཅིག་གོ། ལྗོངས་ཞེས་བྱ་བ་ཡང་སྐྱེ་བོ་མང་པོ་གནས་པ་ལ་བྱ་སྟེ། དེར་
འོག་ནས་བཤད་པའི་སྦྱོར་བ་བྱ་བའོ། །དེ་ཡང་རྣམ་སྣང་གི་ཏིང་ངེ་འཛིན་གཞན་གཉིས་སྔོན་དུ་བཏང་ལ། ལས་རྒྱལ་མཆོག་གི་སྐབས་སུ་ནད་ཀུན་སྤོང་བ་ཞེས་བྱ་བ་ལ་སོགས་པས་ནི་སྦྱོར་བའི་ནུས་པ་བསྟན་པ་ཡིན་ཏེ། དེ་ལ་དང་པོར་སྒྲུབ་པ་པོས་སེམས་ཅན་རྣམས་
ལ་སྙིང་རྗེ་ཆེན་པོ་དམིགས་པ་སྟེ་བསྐྱེད་ནས་ནད་པ་རྣམས་གནས་པའི་གྲོང་གི་སྟེང་བར་སྣང་གི་ཕྱོགས་སུ་ཨོཾ་ལས་བྱུང་བའི་ཟླ་བའི་སྟེང་དུ་ཧཱུཾ་ལས་བྱུང་བའི་ཤིང་ཏ་ལའི་ཚད་ཙམ་གྱི་རྡོ་རྗེ་ཆེན་པོ་རྩེ་མོ་ལྔ་པ་འོད་ཟེར་ལྔ་དང་ལྡན་པ་བསྒོམས་ལ། དེ་ལས་
བྱུང་བའི་འོད་ཟེར་གྱི་ཚོགས་སྲེག་པའི་བསྐལ་པ་ལྟ་བུ་སྟེ། དུས་མཐའི་མེ་བཞིན་དུ་གནས་པ་དེས་སེམས་ཅན་ནད་པ་རྣམས་ཀྱི་སྡིག་པ་ཐམས་ཅད་སྲེག་པར་བསམས་ལ། དེའི་འོག་ཏུ་སླར་ཡང་རྡོ་རྗེ་ལས་འཕྲོས་པའི་འོད་ཟེར་གྱིས་རྡོ་རྗེ་དེར་རབ་ཏུ་བསྡུ་བར་

བྱ་སྟེ་སེམས་ཅན་རྣམས་རྡོ་རྗེའི་ལྟེ་བའི་ནང་དུ་གཞུག་པར་བྱའོ། །སྤྲོ་བ་ཞེས་པ་ནི་རྡོ་རྗེ་དེ་ལས་བཅུག་པའི་སེམས་ཅན་ཕྱིར་འབྱིན་པ་དག་ཀྱང་བྱ་ཞིང་ཉམས་སུ་བླང་ངོ༌། །འབྱིན་པ་ཇི་ལྟར་བྱ་ཞེ་ན། ནོར་བུ་རིན་ཆེན་ཞེས་པ་པདྨ་རཱ་ག་ལ་སོགས་པ་ཡིད་བཞིན་གྱི་ནོར་བུ་རིན་པོ་ཆེ་
ཞེས་བྱ་བ་ཡིད་ལ་རེ་བ་ས་ཀོང་བའོ། །འོད་ནི་ཚོན་ཤེལ་གྱི་ནོར་བུ་ལྟར་དྭངས་པའི་ལུས་ཀྱི་ཁ་དོག་སྟེ། ཡིད་བཞིན་གྱི་ནོར་བུ་རིན་པོ་ཆེའི་འོད་དེ་རྣམས་ཀྱིས་ཉེ་བར་མཚན་པའི་ཆོས་ཀྱི་སྤྲིན་ཞེས་བྱ་བ་བཤད་མ་ཐག་པའི་འོད་ཟེར་གྱིས་སྡིག་པ་བསྲེག་པའི་རིམ་པས་སྦྱངས་པའི་
སེམས་ཅན་གྱི་ཚོགས་ནོར་བུ་ལྟར་ཤིན་ཏུ་དྭངས་ཤིང་འོད་དང་ལྡན་པ་རྡོ་རྗེ་ལས་ཕྱིར་ཕྱུང་བ་བསྒོམ་ཞིང་སྟེ་རང་རང་གི་གནས་སུ་ཟླ་བ་ལ་དགོད་དོ། །དེ་ལྟར་བཀོད་ནས་ཀྱང་དེའི་འོག་ཏུ་འཆད་འགྱུར་གྱི་རིམ་པ་འདིས་དབང་བསྐུར་བ་ནི་ཡང་དག་པར་བྱ་བ་སྟེ། ནམ་མཁའི་སྟེང་དུ་རྣམ་
པར་སྣང་མཛད་ཀྱི་ཚོགས་རང་གི་ཕྱག་རྒྱ་དང་སྙོམས་པར་ཞུགས་པར་བསྒོམས་ལ། དེ་ལྟར་ཞུགས་པའི་སྦྱོར་མཚམས་ལས་བྱུང་བའི་བྱང་ཆུབ་ཀྱི་སེམས་ཀྱི་རྒྱུན་འབབ་པས་སེམས་ཅན་རྣམས་ཀྱི་སྤྱི་བོ་ནས་དབང་བསྐུར་བར་བྱའོ་ཞེས་བྱ་བ་ནི་འཕགས་པའི་མན་ངག་
གོ། ༈ དེ་ལྟར་བྱས་པའི་ཕན་ཡོན་སྟོན་པ་ནི་རྡོ་རྗེ་བསམ་གཏན་ཞེས་བྱ་བ་ལ་སོགས་པ་ལ། ཞི་བའི་དོན་དུ་བསྟན་པའི་རྡོ་རྗེའི་བསམ་གཏན་བཤད་མ་ཐག་པ་འདི་ཡིས་ནི་དགང་དཀའ་བ་༼སྟེ་ནད་ལ་སོགས་པའི་ཕྱི་ནང་གི་དྲི་མ་རྣམས་སྦྱངས་པར་བསམ་མོ། །༽སྟེ། 
ལུས་ཀྱི་ཉམས་སྟོབས་ཟད་པ་རྣམས་ཀྱང་རབ་ཏུ་འགེངས་ཤིང་ཡན་ལག་རྒྱས་པར་འགྱུར་རོ། །དེ་ལྟ་བུའི་བསམ་གཏན་གྱི་སྟོབས་ཀྱིས་ལུས་རྒྱས་པ་བསྒྲུབ་བྱ་ལ་སྦྱིན་པའི་རྡོ་རྗེ་ཞེས་པ་སྟེ། དེ་འདྲ་བའི་སྦྱིན་པ་ཕུལ་དུ་བྱུང་བ་དེ་རབ་ཏུ་བསྒོམ་ཞིང་གསལ་བར་བྱེད་པས་ན་

སྦྱིན་པའི་རྡོ་རྗེ་སྒོམ་བྱེད་པའོ། །དེ་ལྟར་སྒོམ་པར་བྱེད་པ་དེ་ནི་ཡིད་བཞིན་གྱི་ནོར་བུ་ནི་རིན་ཆེན་འབྱུང་ལྡན་ནོ། །དེའི་དཔལ་ནི་ཕུན་སུམ་ཚོགས་པ་སྟེ། དེ་གང་ལ་ཡོད་པ་དེ་ནི་དཔལ་ལྡན་ཏེ་དེར་ཏེ་དེ་དང་འདྲ་བར་འགྱུར་བའོ། ས་ཕྱོགས་དེ་བྱིན་གྱིས་
བརླབས་པ་ནི་དེར་ཞེས་བྱ་བ་ནི་སེམས་ཅན་གྱི་རྟེན་དུ་གྱུར་པའི་ས་དེར་སངས་རྒྱས་རྣམ་པར་སྣང་མཛད་དང་ཆོས་ཆེན་འོད་དཔག་ཏུ་མེད་པ་དང་རྡོར་སེམས་མི་བསྐྱོད་པའི་ཚོགས་ཀྱིས་ལེགས་པར་བྱིན་གྱིས་བརླབས་པར་སྤྲོ་བར་ཏེ་བསམ་ཞིང་བསྒོམ་པར་
བྱའོ། །དེ་ནས་ཅིར་འགྱུར་ཞེ་ན། བསྐལ་པ་གྲངས་མེད་པ་གསུམ་གྱི་དུས་སུ་ཡང་གྲོང་ཁྱེར་ལ་སོགས་པའི་གནས་དེ་སངས་རྒྱས་ཐམས་ཅད་ཀྱིས་བྱིན་གྱིས་རློབ་ཅིང་ཡོངས་སུ་སྐྱོང་བར་མཛད་པ་སྟེ། བཤད་མ་ཐག་པ་འདི་ནི་སངས་རྒྱས་ཐམས་ཅད་ཀྱི་གསང་བ་
སྐྱོན་མེད་པ་སྟེ། མི་སླུ་བའི་སྐུའི་གསང་བ་ལུས་སྲུང་བར་བྱེད་པའོ། །ནད་ཐམས་ཅད་ནི་རིམས་ལ་སོགས་པའོ། །དེ་རྣམས་མེད་པར་བྱེད་པ་ནི་རབ་ཏུ་ཞི་བའོ། །དེའི་འོག་ཏུ་རྡོ་རྗེ་ལྟ་བུའི་ལུས་འབྱུང་བ་སྟེ། ཏིང་ངེ་འཛིན་དེ་གང་དུ་སྟོན་པ་དེ་ལ་ཡང་དེ་སྐད་ཅེས་
བྱའོ།། ༈ བསམ་གཏན་ཞེས་བྱ་བ་ལ་སོགས་པས་ནི། ལས་དང་པོ་པ་བསྐྱེད་རིམ་པའི་དགེ་བའི་བྱ་བསྒྲུབ་ཐབས་དངོས་གཞིའི་ཡན་ལག་ཏུ་གྱུར་པའི་སྲུང་བའི་འཁོར་ལོའི་ཆོ་ག་གསུངས་པ་ཡིན་ཏེ། བསམ་གཏན་ལས་བྱུང་བའི་གདུག་པའི་
ཕུར་བུས་དམ་༼ཞེས་པ་ནི་ཏིང་ངེ་འཛིན་གྱིས་བསྐྱེད་པའི་ཕུར་བུས་སོ། །༽བཅས་པས་ཏེ། ཕུར་བུས་འདེབས་པ་དེ་ཐུན་བཞིར་ཉམས་སུ་བླངས་པས་སོ། །གནས་གང་དུ་ནི་ཞེས་པ་ནི་ཡིད་དང་རྗེས་སུ་མཐུན་པའི་གནས་གང་ཡང་རུང་བར་གནས་ལ་འོག་ནས་

བཤད་པའི་ཕུར་གདབ་འདི་བརྩམ་པར་བྱའོ། །བསམ་གཏན་ནི་ཞེ་སྡང་རྡོ་རྗེས་གཙོ་བོ་བྱས་པའི་ཁྲོ་བཅུ་སྒོམ་པའི་སྲུང་བའི་ཆོ་གའོ། །དེ་སྔོན་དུ་འགྲོ་བའི་སྦྱོར་བ་ནི་ཏིང་ངེ་འཛིན་གསུམ་ཏེ་བསམ་གཏན་གྱི་སྦྱོར་བ་དེས་གནས་ན་སྟེ་རྡོ་རྗེ་སེམས་དཔའ་ལ་སོགས་པའི་སྦྱོར་
བ་སྟེ་རྣལ་འབྱོར་ལ་སློབ་པ་ན་སངས་རྒྱས་ཏེ། རང་གི་ལྷ་རྣམས་ཀྱིས་བྱིན་གྱིས་རློབ་ཅིང་སྟེ་ལྷ་དང་ནུས་པ་གཅིག་ཏུ་སྟེ་མཚུངས་པར་འགྱུར་རོ། །བསམ་གཏན་གྱི་ཕུར་བུ་དེ་ཉིད་བསྟན་པར་བྱ་བའི་ཕྱིར། རྡོ་རྗེ་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་བདུད་རྩི་རྒྱལ་པོ་
ཆེ་ཞེས་བྱ་བ་ནི། བདུད་རྩི་ཐབ་སྦྱོར་སྟེ་དེ་རྡོ་རྗེ་ཕུར་བུ་སྟེ་ལྟེ་བ་ཡན་ཆད་ཁྲོ་བོའི་གཟུགས་ལ། ལྟེ་བ་མན་ཆད་རྩེ་གཅིག་པའི་གཟུགས་སུ་རབ་ཏུ་བསྒོམས་ལ་མེ་སྟག་རབ་ཏུ་འབར་བ་འདྲ་བའི་ཕུར་བུས་ཕྱོགས་བཅུ་སྟེ་ཤར་ལ་སོགས་པའོ། །དེ་རྣམས་ཀྱི་
དཀྱིལ་འཁོར་གྱི་མཆོག་ནི་བགེགས་ཀྱི་གཙོ་བོ་ཕྱོགས་སྐྱོང་སྟེ། དེ་དང་བཅས་པར་བགེགས་གཞན་རྣམས་ཀྱི་ཡང་མགོ་ལ་ཕུར་བུ་གདབ་པར་བྱ་ཞིང་ནུབ་པར་བྱའོ། །འགྲོ་བ་ནི་སྒྲུབ་པ་པོ་ལ་སོགས་པའོ། །དེ་ལོག་པར་བསྒྱུར་ཅིང་སེམས་བསྒྱུར་བ་ལ་
སོགས་པས་ཁྲིད་ཅིང་འདྲེན་པར་བྱེད་པས་ན་འགྲོ་བ་འདུལ་བ་སྟེ་བགེགས་རྣམས་སོ། །དེ་རྣམས་ཞི་བ་ནི་ངེས་པར་བཟློག་པ་སྟེ། དེ་ཉིད་མི་ཕྱེད་པས་ན་རྡོ་རྗེའོ། །ཏིང་ངེ་འཛིན་དེ་གང་དུ་སྟོན་པ་དེ་ལ་ཡང་དེ་སྐད་ཅེས་བྱའོ།། ༈ སྔར་བཤད་པའི་ཞི་བའི་
ལས་རྒྱས་པར་འཆད་པ་ནི་ཞི་བའི་ཞེས་བྱ་བ་ལ་སོགས་པ་ལ། ནམ་མཁའི་དབྱིངས་ཀྱི་དབུས་ཏེ་ཆོས་འབྱུང་གྲུ་གསུམ་པ་ལ་གནས་པའི་གཞལ་ཡས་ཁང་ནས། ཟླ་བ་ལས་བྱང་ཆུབ་པའི་བར་འདྲ་བ་ལ་ཟླ་བའི་སྟེང་དུ་ཞི་བའི་དཀྱིལ་འཁོར་དམ་པ་སྟེ། ཆུའི་དཀྱིལ་

འཁོར་ཡོངས་སུ་རྫོགས་པ་བསམ་ཞིང་བསྒོམ་པར་བྱའོ། །དེར་ཡི་གེ་ཨོཾ་དང་དེ་ལས་བྱུང་བའི་འཁོར་ལོ་ལས་བྱུང་བའི་། རྣམ་པར་སྣང་མཛད་ཀྱི་གཟུགས་ཇི་ལྟ་བ་བཞིན་དུ་བདག་ཉིད་བསམས་ལ་དང་པོ་སྦྱོར་བ་དང་དཀྱིལ་འཁོར་རྒྱལ་
མཆོག་བྱས་ཏེ། ལས་རྒྱལ་མཆོག་གི་ཚེ་རང་རྣམ་སྣང་དུ་བསྒོམས་པ་དེའི་ཐུགས་ཀར་བཀོད་པའི་ཡེ་ཤེས་སེམས་དཔའི་ཐུགས་ཀའི་ཟླ་གདན་གྱི་སྟེང་གི་འཁོར་ལོ་ལ་འདོད་པ་སྟེ་བསྒྲུབ་པར་བྱ་བའི་གང་ཟག་འོད་ཟེར་གྱིས་དྲངས་ཏེ། རང་གི་སྣ་བུག་གཡོན་པ་ནས་ཞུགས་པ་བཞག་ཅིང་
དགོད་པར་བྱའོ། །དེའི་འོག་ཏུ་ནམ་མཁའི་དབྱིངས་ཏེ་ནམ་མཁའི་ཁོངས་སུ་གཏོགས་པ། སྤྱན་ལ་སོགས་པ་མཆོག་ཏུ་གྱུར་པ་གང་ཡིན་པ་དེ་ནི། སྤྱན་ལ་སོགས་པའི་མཆོག་རྣམས་ཏེ་རྣམ་པར་སྣང་མཛད་ཀྱི་ཚོགས་སོ། །དེ་ཡང་སྤྱན་ལ་སོགས་པ་༼
གང་དག་ལ་སྤྱན་ལ་སོགས་པ་མཆོག་ཏུ་གྱུར་པ་མངའ་བ་དེ་དག་ནི། སྤྱན་ལ་སོགས་པ་མཆོག་ཅན་རྣམས་ཏེ་རྣམ་པར་སྣང་མཛད་ཀྱི་ཚོགས་རྣམས་སོ། །སྤྱན་ལ་སོགས་པའི་མཆོག་ཅན་བདེ་བ་ཆེན་པོ་ལ་སྙོམས་པར་ཞུགས་པ་ཞེས་ཟེར་བ་ལྟར་བདེའོ། ༽མཆོག་དེ་རྣམས་བདེ་
བ་ཆེན་པོ་ལ་སྙོམས་པར་ཞུགས་ནས། ནམ་མཁའི་ཁམས་ཡོངས་སུ་གང་ཞིང་ཁྱབ་པར་རྣམ་པར་བསྒོམས་ལ། སྙོམས་པར་འཇུག་པས་སྤྱན་ལ་སོགས་པ་དང༌སྙོམས་པར་ཞུགས་པའི་བྱང་ཆུབ་ཀྱི་སེམས་དེ་དག་ཐམས་ཅད་བསྡུས་ཤིང་གཅིག་
ཏུ་བྱས་ལ་འོད་ཀྱི་གོང་བུའི་རྣམ་པས་དེའི་བདུད་རྩིའི་ཚོགས་རང་གི་སྤྱི་བོ་ནས་ཞུགས་པ་དེས་ནད་པའི་སྤྱི་བོར་ཕབ་ནས་སྡིག་པ་ཐམས་ཅད་གཞོམ་པར་བྱའོ། །དེ་ནས་རང་གི་སྙིང་ཁ་ནས་ནད་པ་དེ་སྣ་བུག་གཡས་པའི་སྒོ་ནས་ཕྱུང་ལ། སྡིག་པ་དང་བྲལ་བ་

མདུན་དུ་ཨོཾ་ཡིག་ལས་བྱུང་བའི་ཟླ་བའི་དཀྱིལ་འཁོར་ལ་བཞག་གོ། དེ་ནས་བ་སྤུ་རྣམས་ཀྱི་བུ་ག་ནས་ཏེ། བརྟུལ་ཞུགས་ཅན་གྱི་སྒྲུབ་པ་པོས་རང་གི་རྡོ་རྗེའི་བུ་ག་ནས་སངས་རྒྱས་ཀྱི་སྤྲིན་དུ་མ་སྔར་སྤྱན་དྲངས་པ་རྣམས་གྱི་འོད་ཟེར་གྱི་གཟུགས་
ཀྱིས་རང་གི་སྤྱི་བོའི་བུ་གར་ཞུགས་པ་རྣམས། ཡུམ་གྱི་པདྨར་སྤྲོ་ཞིང་དེ་ནས་ཕྱིར་དབྱུང་བར་བྱའོ་ངོ༌། །འོད་ཟེར་གྱི་གཟུགས་དེ་རྣམས་ཕྱིར་འབྱིན་པའི་ཚེ། ཇི་ལྟར་བྱ་ཞེ་ན། འོད་ཟེར་གྱི་གཟུགས་དེ་རྣམས་རྣམ་སྣང་ཡབ་ཡུམ་དཔག་ཏུ་མེད་པར་གྱུར་ཏེ། རྣམ་པར་སྣང་མཛད་ཡབ་
ཡུམ་ཀྱི་ཚོགས་ཀྱིས་ཡང་ནམ་མཁའི་ཁམས་ཁེབས་ཤིང་གཡོགས་པར་བསམས་ནས་བརྟུལ་ཞུགས་ཅན་གྱིས་དེའི་ཚེ་དེའི་དུས་སུ་རང་རྣམ་སྣང་དུ་བསྒོམས་པ་དེའི་མདུན་ན་འདུག་པ་དེ་ལ་སྔ་མ་བཞིན་དུ་དབང་བསྐུར་ཏེ། སྐུར་ཚུལ་ནི་སངས་རྒྱས་ཀྱི་སྟེ་རྣམ་
སྣང་གི་སྤྲིན་རང་གི་ཕྱག་རྒྱ་སྤྱན་མ་དང་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་རྒྱུན་རྣམས་ཀྱིས་དབང་བསྐུར་བ་སྩོལ་བར་མཛད་དོ། ། ༈ བསམ་གཏན་གྱི་ཁྱད་པར་འདི་ཡིས་ནི་དམ་ཚིག་ཅེས་བྱ་བ། མི་དགེ་བ་དེ་ལས་འདས་པར་གྱུར་པས་
སྡུག་བསྔལ་གྱི་ཚོགས་རྣམས་ཀྱིས་རྡོ་རྗེ་ལྟར་མི་ཕྱེད་ཅིང་གཞིག་པར་དཀའ་བ་དང་ལྡན་པས་ན་རྡོ་རྗེ་དམ་ཚིག་སྟེ་ནད་པའོ། །༼བདེ་བ་སྟེ་དགེ་ལེགས་ལས་འདས་པ་སྟེ། རྒལ་བར་གྱུར་པ་ནི་བདེ་འདས་ཏེ། སྡུག་བསྔལ་གྱི་ཚོགས་སོ། ཞེས་འབྱུང་བ་ལྟར་རོ། །
༽དེའི་རྒྱུས་ན་ནད་པ་དེ་སྐད་ཅིག་གིས་ཏེ་རིང་པོར་མི་ཐོགས་པར་དཔལ་ལྡན་ཏེ། དགེ་བའི་༼ཡན་ལག་བདེ་བ་དང་ལུས་རྒྱས་པར་འགྱུར་ཞིང་འབྱུང་ངོ་ཞེས་ཟེར་རོ། །༽ཡན་ལག་ཏུ་གྱུར་པས་ལུས་རྒྱས་པར་འགྱུར་བའོ། །སངས་རྒྱས་ཀྱི་དམ་ཚིག་གི་སྤྲིན་

ནི་རྣམ་པར་སྣང་མཛད་དང་སྤྱན་གྱི་ཚོགས་སོ། །དེ་རྣམས་ཀྱི་བཀོད་པ་ནི་སྙོམས་པར་འཇུག་པའོ། །ཏིང་ངེ་འཛིན་དེ་གང་དུ་སྟོན་པ་དེ་ལ་ཡང་དེ་སྐད་ཅེས་བྱའོ།། ༈ ཟླ་བའི་དཀྱིལ་འཁོར་ཞེས་བྱ་བ་ལ་སོགས་པས་ནི་རིན་འབྱུང་དང་འོད་དཔག་མེད་
ཀྱི་ཏིང་ངེ་འཛིན་གཉིས་པོ་ཚིག་གཅིག་གིས་ཅུང་ཟད་ཅིག་སྟོན་པ་ཡིན་ཏེ། ༼འགྱུར་རྙིང་གི་རྒྱུད་ལས། ཟླ་བའི་དཀྱིལ་འཁོར་དབུས་གནས་པར། །ཞེས་འབྱུང་ཡང༌། རྣམ་སྣང་གི་སྐབས་སུ་ནམ་མཁའི་དབྱིངས་ཞེས་བཤད་པ་བཞིན་དུ། འདིར་ཡང་འགྱུར་གསར་གཉིས་ལས་འབྱུང་བ་ལྟར་བྱའོ། །
༸སྤེལ་བའི་ཚིག་གིས་སྟོན་ཏེ་ཞེས་འབྱུང་བ་ནི་དབང་ཆེན་ཞེས་པ་ནས་དབབ་པར་བྱ་ཞེས་པའི་བར་ལ། དེ་གཉིས་གཅིག་གི་ཁྱད་པར་སྟོན་པ་ན་ཅིག་ཤོས་ཀྱི་ཁྱད་པར་མི་སྟོན་པར་སྤེལ་ནས་གསུངས་པའོ། །༽ཆོས་འབྱུང་བའི་ནང་དུ་གནས་པའི་དབང་ཆེན་གྱི་དཀྱིལ་འཁོར་བསམས་ཏེ། 
ཞེས་པ་ནི་ཡེ་ཤེས་ཀྱི་སའི་དབུས་སུ་ཆོས་འབྱུང་བསྐྱེད་པ་ནས་ཟླ་བ་ལས་བྱང་ཆུབ་པའི་བར་འདྲ་བར་བྱས་པའི་ཟླ་བའི་སྟེང་དུ། དབང་ཆེན་སའི་དཀྱིལ་འཁོར་དམ་པ་བསམ། དེའི་སྟེང་དུ་ས་བོན་སྭཱ་དང་ཕྱག་མཚན་རིན་པོ་ཆེ་དང་སྐུ་རྫོགས་པ་རིན་ཆེན་འབྱུང་ལྡན་དུ་བསྐྱེད་པར་བྱ་བའོ། །ཆོས་
འཛིན་པ་ཡི་གཟུགས་བསམ་མོ་ཞེས་བྱ་བ་ལ། འོད་དཔག་ཏུ་མེད་པ་བསྐྱེད་པ་ལ་ནི་ཟླ་བ་ཡན་ཆད་སྔར་དང་འདྲ་བ་ལ་། ཁྱད་པར་ནི་ཟླ་བའི་སྟེང་དུ་མེའི་དཀྱིལ་འཁོར་བསམ་ཞིང༌། དེའི་སྟེང་དུ་ཨཱཿདང་པདྨ་དང་སྐུ་རྫོགས་པ་བསམ་པའི་ཏིང་ངེ་འཛིན་གཉིས་པར་བྱའོ། །
དེ་ནས་ལས་རྒྱལ་མཆོག་གི་དུས་སུ་སྙིང་ཁར་ཞེས་བྱ་བ་རིན་ཆེན་འབྱུང་ལྡན་དང༌། འོད་དཔག་ཏུ་མེད་པའི་ཐུགས་ཀར་འདོད་པ་སྟེ་ཅི་རིགས་པ་སྟེ་ཅི་རིགས་པ་སྟེ་རྒྱས་པར་བྱ་བ་དང༌། དབང་དུ་བྱ་བའི་བསྒྲུབ་པར་བྱ་བ་གཉིས་གཞག་པར་བྱབ་ནི་སྔར་སྐབས་གཉིས་སུ་བཤད་པ་བཞིན་བྱའོ། །

དེ་ནས་ནམ་མཁའི་དབྱིངས་ནི་ཉམས་དགའ་བར། །རང་གི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་བཀུག་པའི་གོས་དཀར་མོ་ཞེས་བྱབ་དང་འོད་དཔག་མེད་ཡབ་ཡུམ་གྱིས་རབ་ཏུ་དགང་བར་བྱའོ་ཞེས་བྱ་བ་ནི། འོད་དཔག་ཏུ་མེད་པའི་ཏིང་ངེ་འཛིན་ལ་ལྟོས་པའི་ཚིག་སྟེ་
རིན་ཆེན་འབྱུང་ལྡན་གྱི་ཏིང་ངེ་འཛིན་ལ་ནི། མཱ་མ་ཀཱིའི་ཚོགས་འོད་ཟེར་སེར་པོ་ཅན་ཡབ་ཡུམ་གྱིས་དགང་བར་བྱའོ་ཞེས་ཚིག་སྔ་མའི་འགྲོས་ལས་དཔག་པར་བྱའོ། །དེ་ནས་ཡབ་ཡུམ་ཟུང་གཉིས་པོ་དེ་སྙོམས་པར་ཞུགས་པའི་སྦྱོར་མཚམས་ལས་བྱུང་བའི་བྱང་ཆུབ་ཀྱི་སེམས་ཀྱི་ཁ་དོག་སྟོན་
པ་ལ་སྣང་མཐའ་ལ་ནི་ཡིད་བཞིན་ནོར་བུ་ནི་པདྨ་རཱ་གའི་ཁ་དོག་དམར་པོའོ། །རིན་ཆེན་འབྱུང་ལྡན་ལ་རིན་ཆེན་ནི་གསེར་ཏེ། དེའི་ཁ་དོག་ལྟར་སེར་པོའོ་རོ། །དེ་གཉིས་ཀྱི་འོད་ནི་ཡིད་བཞིན་ནོར་བུ་རིན་ཆེན་འོད་ཏེ། དེ་རྣམས་ཀྱི་འོད་ཀྱི་གོང་བུ་ནི་དང་འོད་ཀྱི་སྙིང་
པོར་གྱུར་པས་ཚན་པ་གཉིས་སུ་བསྡུ་ཞིང་སོ་སོའི་མང་པོ་རྣམས་གཅིག་ཏུ་བྱའོ། །དེ་ལྟར་བྱང་ཆུབ་ཀྱི་སེམས་སེར་པོ་དང་དམར་པོ་གཉིས་པོ་འདི་དག་ཏུ་བསྡུས་ནས་འདོད་པ་སྟེ། རང་གི་སྤྱི་བོ་ནས་ཞུགས་ནས་སྙིང་གར་བཞག་པའི་བསྒྲུབ་པར་བྱ་བའི་ལུས་དང་ངག་དང་
སེམས་ཀྱི་གནས་ལ་སྟེ་ལུས་གཉིས་ལ་སེར་པོ་དང་དམར་པོ་དེ་སོ་སོར་དབབ་པར་བྱའོ་སྟེ། དེ་ནས་སྔ་མ་རྣམ་སྣང་གི་སྐབས་སུ་བསྟན་པ་བཞིན་དུ་སྙིང་ཁ་ནས་བཏོན་ཏེ་མདུན་དུ་རིན་པོ་ཆེ་དང་པདྨའི་གདན་ལ་འཇོག་པ་དང༌། རང་ལ་ཕབ་པའི་བདུད་རྩིའི་རྒྱུན་རིམ་གྱིས་རྡོ་
རྗེའི་ལམ་དུ་ཞུགས་པ་རྣམས་བརྟུལ་ཞུགས་ཅན་གྱི་བ་སྤུ་རྣམས་ཀྱི་སྟེ་རྡོ་རྗེའི་བུ་ག་ནས་ཡུམ་གྱི་པདྨར་སྤྲོས་པ་རྣམས་རིན་འབྱུང་དང༌། སྣང་མཐའ་ཡབ་ཡུམ་དཔག་ཏུ་མེད་པར་བསྐྱེད་དེ། རིན་ཆེན་འབྱུང་ལྡན་ཡབ་ཡུམ་གྱི་སྤྲིན་རྣམས་བསྒྲུབ་བྱའི་སྟེང་གི་ནམ་མཁའ་

ལ་རིན་འབྱུང་གི་རྣལ་འབྱོར་པས་སྤྲོ་བར་བྱའོ། །འོད་དཔག་ཏུ་མེད་པའི་རྣལ་འབྱོར་པས་ནི་ཆོས་ཀྱི་སྤྲིན་བསྒོམས་ལ། དེ་ལྟར་སྤྲོ་བར་བྱའོ། །དབང་བསྐུར་བ་ནི་ཡང་དག་བྱ་ཞེས་བྱ་བ་ནི། སྔ་མ་རྣམ་སྣང་གི་སྐབས་བཞིན་དུ་མདུན་དུ་འདུག་པ་ལ་རིན་པོ་
ཆེའི་སྤྲིན་དང་ཆོས་ཀྱི་སྤྲིན་ཡབ་ཡུམ་གྱིས་བྱང་ཆུབ་ཀྱི་སེམས་ཀྱིས་སྤྱི་བོ་ནས་དབང་བསྐུར་བར་བྱས་པས། དབུལ་བ་སོགས་ཀྱི་སྒྲིབ་པ་དང་། རང་དང་ཆོས་ལ་མ་དད་པའི་སྒྲིབ་པ་བཀྲུས་པར་བསམ་མོ་འོ།། ༈ རྡོ་རྗེ་བསམ་གཏན་བཤད་མ་ཐག་པའི་སྤྲོས་པ་འདི་ཡིས་
ནི། དགང་དཀའ་བ་སྟེ་ནོར་ལ་སོགས་པ་རྣམས་རྒྱས་པར་བྱ་དཀའ་བ་ཡང་རབ་ཏུ་འགེངས་ཞེས་བྱ་བ་ནི་རྒྱས་པའི་དོན་གྱི་ཚིག་གོ། སྦྱིན་པ་ཞེས་བྱ་བ་ལ་སོགས་པས་ནི་བསྒྲུབ་བྱ་དབང་དུ་འགྱུར་བའི་དོན་སྟོན་ཏེ། དེ་ཞེས་བྱ་བ་ནི་བསྒྲུབ་པར་བྱ་བ་སྟེ་དེས་ནི་
སྒྲུབ་པ་པོའི་མངོན་པར་འདོད་པའི་དོན་རབ་ཏུ་སྦྱིན་པར་བྱེད་པས་ཡིད་བཞིན་ནོར་བུ་དང་འདྲ་བ་དང༌། རྒྱལ་སྲིད་ཀྱི་དབང་ཕྱུག་ལ་སོགས་པ་དང་ལྡན་པས་དཔལ་ལྡན་ནོ། །སྦྱིན་པའི་རྡོ་རྗེ་ནི་བསྒྲུབ་བྱ་དེས་རང་ལ་རྒྱུན་མི་འཆད་པའི་སྦྱིན་པ་བྱེད་པའོ། །སྦྱིན་པ་དེ་
རབ་ཏུ་སྣང་ཞིང་མངོན་གྱུར་དུ་གསལ་བར་བྱེད་པས་ན་སྦྱིན་པའི་རྡོ་རྗེ་རབ་སྣང་བའོ། །ཆོས་ནི་འོད་དཔག་ཏུ་མེད་པའོ། །དེའི་སྤྲིན་ནི་ཚོགས་༼འགྱུར་རྙིང་གི་རྒྱུད་ལས། སྦྱིན་པའི་རྡོ་རྗེ་སྒྲུབ་པ་དེ། །ཞེས་འབྱུང་ཡང༌། སྦྱིན་པའི་རྡོ་རྗེ་གསལ་བྱེད་དེ། །ཞེས་འབྱུང་བ་འགྲེལ་པའི་བཤད་པ་དང་
མཐུན་ནོ། །༽སོ། །དེའི་དམ་ཚིག་བཀོད་པ་ནི་སྙོམས་པར་འཇུག་པ་སྟེ་ཏིང་ངེ་འཛིན་དེ་གང་དུ་སྟོན་པ་དེ་ལ་དེ་སྐད་ཅེས་བྱའོ། །རིན་ཆེན་སྤྲིན་ཞེས་བྱ་བ་ལ་སོགས་པ་ཡང་འདིར་དྲང་བར་བྱའོ།། ༼ཞེས་པ་ནི་སྣང་མཐའ་ལ། ཆོས་ཀྱི་སྤྲིན་གྱི་དམ་ཚིག་ཅེས་སོགས་གསུངས་

པས་མཚོན་ནས། རིན་པོ་ཆེའི་སྤྲིན་གྱི་དམ་ཚིག་ཅེས་སོགས་སུ་ཡང་དྲང་བར་བྱ་བའི་དོན་ནོ།། ༈ ནམ་མཁའི་དབྱིངས་ཀྱི་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཡེ་ཤེས་ཀྱི་སའི་དབུས་སུ་ཆོས་འབྱུང་བསྐྱེད་པ་ནས་ཟླ་བ་ལས་བྱང་ཆུབ་པའི་བར་འདྲ། ཟླ་བའི་སྟེང་དུ་ཕྱོགས་གཉིས་
སུ་རྡོ་རྗེས་མཚན་པའི་དབྱིབས་ཟླ་གམ་ཅན་གྱི་རླུང་གི་དཀྱིལ་འཁོར་ཁ་དོག་ལྗང་སྔོན་བསམས་ལ། དེར་སྟེ། དེའི་སྟེང་དུ་ས་བོན་ཧཱུཾ་དང་ཕྱག་མཚན་རྡོ་རྗེ་དང་སྐུ་རྫོགས་པ་ལས་རྡོ་རྗེ་ནམ་མཁའ་སྟེ་མི་བསྐྱོད་པ་དང༌། ཆོས་སྟེ་འོད་དཔག་ཏུ་མེད་པའོ། །དེའི་མདུན་དུ་སྟེ་
ཐད་ཀར་གནས་པ་གང་ཡིན་པ་དེ་ནི་ཆོས་མདུན་ཏེ་དོན་ཡོད་པར་གྲུབ་པའོ། །གཟུགས་ནི་རྡོ་རྗེ་ནམ་མཁའ་དང་ཆོས་མདུན་ཏེ། མི་བསྐྱོད་པ་དང་དོན་ཡོད་པར་༼དེ་གང་གི་སྔོན་དུ་སྟེ་གང་དུ་འགྲོ་བ་དེ་ནི་ཆོས་སྔོན་དུ་འགྲོ་བ་སྟེ། དོན་ཡོད་པར་གྲུབ་པའོ། །ཞེས་འབྱུང་བ་ལེགས་སོ། །
དོན་གྲུབ་ཀྱང་རླུང་དཀྱིལ་གྱི་སྟེང་དུ་ཧཱ་དང་རལ་གྲི་ལས་བསྐྱེད་དོ། །༽གྲུབ་པའི་ཕྱག་རྒྱ་ཆེན་པོར་བསྒོམས་པའི་ཏིང་ངེ་འཛིན་གཞན་གཉིས་སྔོན་དུ་བྱས་ལ་ལས་རྒྱལ་མཆོག་གི་དུས་སུ་ཇི་ལྟར་བྱ་བ་ནི་དེ་དག་ལས་དོན་ཡོད་པར་གྲུབ་པའི་སྙིང་ཁར་ཏེ་ཐུགས་ཀར་༼འདིར་
བསྒྲུབ་བྱ་སྙིང་ཁར་འཇོག་པ་ནི་འགྱུར་རྙིང་དང་ཆག་འགྱུར་ལྟར་ན། དོན་གྲུབ་ཀྱི་ཐུགས་ཀར་བྱེད་ཀྱི། མི་བསྐྱོད་པའི་ཐུགས་ཀར་མི་བྱེད་དོ། །པ་ཚབ་ཀྱི་འགྱུར་ལས། མི་བསྐྱོད་པ་དང་དོན་ཡོད་གྲུབ་པ་དེ་གཉིས་ཀྱི་སྙིང་ཁར་ཞེས། དེ་གཉིས་ཀའི་ཐུགས་ཀར་བསྒྲུབ་བྱ་འཇོག་པར་བཤད་དོ། །དེ་གཉིས་མི་མཐུན་
པ་ནི་འགྱུར་སྐྱོན་མིན་གྱི། རྒྱ་དཔེ་ལ་མི་འདྲ་བ་གཉིས་ཡོད་པར་གསལ་ལོ། །འདིར་རྣམ་སྣང་སོགས་ཀྱིས་ཞི་སོགས་ཀྱི་ལས་སྒྲུབ་པ་གསལ་བར་བཤད་པ་ནི། སྔར་ཡེ་ཤེས་འཁོར་ལོ་ཅན་རྣམས་ཀྱི། །འཁོར་ལོ་སྙིང་ཁའི་དབུས་སུ་བསྒོམ། །གསལ་བའི་དཀྱིལ་འཁོར་དབུས་གནས་པར། །དབུས་སུ་

འཁོར་ལོའི་དོན་བསྒོམ་མོ། །ཞེས་སོགས་ཀྱིས་རང་ཉིད་རིགས་ལྔར་བསྐྱེད་པའི་ཡེ་ཤེས་སེམས་དཔའི་ཐུགས་ཀར་བསྒྲུབ་བྱ་འཇོག་པར་བཤད་པ་དེ་རྣམས་ཀྱི་འཕྲོ་རྒྱས་པར་འཆད་པ་ཡིན་ནོ། །དེས་ན་སྐབས་འདིར་མི་བསྐྱོད་པའི་ཐུགས་ཀར་བསྒྲུབ་བྱ་བཞག་པ་ལ་ལས་
བྱེད་ཚུལ་ཞིག་སྟོན་དགོས་ལ། དེ་ལ་གསད་ལས་བྱེད་ན་སྔར་ལས་དེ་བྱེད་པའི་ཡུལ་དེ་རླུང་དཀྱིལ་གྱི་དབུས་ཀྱི་མེ་དཀྱིལ་ལ་བཞག་པ་ལ་གསད་ལས་དངོས་གཞི་བྱ་བར་བཤད་པ་དང་འགལ་བས། སྙིང་ཁར་བསྒྲུབ་བྱ་བཞག་པ་ལ་ནི་འཇམ་པོའི་ལས་ཤིག་བྱེད་པ་ཡིན་ན། འོ་ན་རྡོ་རྗེའི་སྔགས་ནི་
ཡི་གེ་ཧཱུཾ་མོ། །དེས་དོན་དུ་གཉེར་ཞིང་གཟིར་བར་བྱེད་པས་ཞེས་གསུངས་པ་དང་འགལ་ལོ་སྙམ་ན། མི་འགལ་དེ་དེའི་དོན་ནི་ཐུགས་རྗེ་ཞབས་ཀྱིས། གཟིར་བར་བྱེད་པ་ནི། ཧཱུཾ་ཡིག་དང་དེ་ལས་སྐྱེས་པའི་སྤྲོ་བ་དང་བསྡུ་བར་བྱེད་པ་སྟེ། བསྲེག་པར་བྱ་བ་ནི་མ་ཡིན་ནོ། ཞེས་བཤད་པ་ལྟར་ཡིན་པའི་
ཕྱིར་རོ། །འོ་ན་འདིར་མི་བསྐྱོད་པའི་ལས་སྒྲུབ་པ་སྟོན་ན། འོག་ནས་རྡོ་རྗེ་ནམ་མཁའ་ཆོས་མདུན་དུ། ཞེས་བྱ་བ་འདིར་གང་བཞག་པའི་མི་བསྐྱོད་པ་ཞེས་འདིར་མི་བསྐྱོད་པའི་ལས་སྒྲུབ་པ་བཞག་པར་བཤད་པ་དང་འགལ་ལོ་སྙམ་ན། སྐྱོན་མེད་དེ། བཞག་པ་ནི་ལས་གཞན་མིན་གྱི། དྲག་
ལས་ཡིན་པའི་ཕྱིར་རོ། །འདོད་པ་སྟེ་སྐྱེ་བོ་ཐམས་ཅད་དབང་དུ་བྱ་བ་བཞག་ལ། སངས་རྒྱས་ཏེ་རྣམ་པར་སྣང་མཛད་ལ་སོགས་པ་དང༌། བྱང་ཆུབ་སེམས་དཔའ་ཏེ་བྱམས་པ་ལ་སོགས་པ་རྣམས་ཀྱིས། རང་གི་ཕྱག་རྒྱ་དང་བཅས་པས་ནམ་
མཁའི་དཀྱིལ་འཁོར་ཡོངས་སུ་གང་༼ཞེས་པ་ནི། སྤྱིར་དབང་གི་ལས་བྱེད་པ་ལ་གཉིས་ཡོད་དེ། སྒྲུབ་པ་པོ་རང་དང༌། གང་ཟག་གཞན་གྱི་དབང་དུ་སྡུད་པ་གཉིས་ལས་འདིར་ཕྱི་མ་དང༌། དེ་ལ་ཡང་གང་ཟག་དེ་དང་དེས་དབང་དུ་བསྡུ་རྒྱུ་གཉིས་ལས། འདིར་གང་ཟག་གཞན་

དེ་སྙིང་ཁར་འཇོག་པ་ཡིན་པས་རྒྱས་པའི་ལས་སུ་འཆད་པ་གཞུང་དོན་མ་ཡིན་ནོ། །༽བར་བསམས་ལ། དེ་བཞིན་གཤེགས་པ་ལྔའི་སྐུ་མདོག་གི་བྱེ་བྲག་གིས་གཟི་བརྗིད་དེ། བྱང་ཆུབ་ཀྱི་སེམས་རྣམ་པ་ལྔའི་རྒྱུན་བསྒྲུབ་པར་བྱ་བ་དེ་ལ་སྒྲུབ་པར་བྱེད་པས་དབབ་
པར་བྱའོ། །༼དེ་རྣམས་ཀྱི་དོན་ནི། རང་གི་ཏིང་ངེ་འཛིན་སེམས་དཔའི་འོད་ཟེར་གྱིས། ལྷ་སོ་གཉིས་པོ་ཐམས་ཅད་ཡབ་ཡུམ་གྱི་རྣམ་པ་ཅན་དུ་ནམ་མཁའ་གང་བ་སྤྱན་དྲངས། སྙོམས་པར་ཞུགས་པ་ཐམས་ཅད་ཞུ་བ་རྣམས་རིགས་ལྔའི་ཁ་དོག་དང་འདྲ་བ་ལྡར་གྱུར་པ། རང་གི་སྤྱི་བོ་ནས་ཞུགས་པས་ཐུགས་
ཀའི་བསྒྲུབ་བྱ་ལ་སྤྱི་བོ་ནས་འབེབས་པའོ། །ལྷའི་ཁ་དོག་ནི་རྣམ་སྣང་རིན་འབྱུང་སྣང་མཐའ་གསུམ་གྱི་སྐབས་སུ་བདུད་རྩི་ཁ་དོག་རེ་རེ་དབབ་པར་བཤད་ཅིང༌། འདིར་བདུད་རྩི་ཁ་དོག་སྣ་ལྔ་དབབ་པར་གསུངས་ལ། ལྗང་གུ་ནི་ལས་ཐམས་ཅད་པ་ཡིན་པས་གཉིས་ཀ་ལྗང་གུར་བྱའོ། །༽དེ་ལྟ་བུའི་བསྒྲུབ་
པར་བྱ་བོ། སྒྲུབ་པ་པོ་དེ་ནི་དེ་མ་ཐག་ཏུ་སྟེ་རིང་པོར་མི་ཐོགས་པར་དེ་བཞིན་གཤེགས་པ་ཐམས་ཅད་ཀྱི་ཐུགས་སུ་བྱོན་པར་འགྱུར་ཞིང་འཇམ་དཔལ་དང་འདྲ་བར་ཡང་དག་པར་སྣང་ཞིང་འབར་བས་ན་མདོག་འདྲ་བའོ། །གནས་ནི་རྒྱལ་པོ་ལ་སོགས་པའོ། །དེར་ལས་བྱེད་
པ་ནི་རྒྱལ་པོ་ལ་སོགས་པའི་བྱ་བ་བྱེད་པ་སྟེ་དེ་ལྟ་བུའི་ལས་ཐབས་བྱེད་པར་བསྒྲུབ་པར་བྱ་བ་དེ་འགྱུར་བའོ། །སྙིང་གའི་བསྒྲུབ་བྱ་དབང་བསྐུར་བ་དེ་སྔ་མ་རྣམ་སྣང་གི་སྐབས་སུ་བཤད་པ་བཞིན་དུ་སྙིང་ག་ནས་ཕྱིར་ཕྱུང་སྟེ་རང་གི་མདུན་དུ་རྡོ་རྗེ་དང་སྣ་ཚོགས་རྡོ་རྗེའི་གདན་ལ་
འདུག་པ་ལ་བདུད་རྩིའི་རྒྱུན་རྡོ་རྗེར་ཞུགས་པ་རྣམས་པདྨར་སྤྲོས་ཏེ་སྔར་བཤད་པ་ལྟ་བུའི་ལྷ་དཔག་མེད་དུ་གྱུར་པ་དགྱེས་པའི་བདག་ཉིད་ཅན་ཏེ་དགའ་བའི་ཐུགས་ཅན་གྱི་རིགས་ལྔའི་སངས་རྒྱས་དང་བྱང་ཆུབ་སེམས་དཔའ་བསྒྲུབ་བྱའི་སྟེང་གི་ནམ་མཁའ་ལ་སྤྲོས་པ་རྣམས་

སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱིས་བསྒྲུབ་བྱའི་སྤྱི་བོ་ནས་དབང་བསྐུར་བའི་དགའ་སྟོན་ཆེན་པོ་སྩོལ་བར་མཛད་པར་བསམ་མོ་དོ།། ༈ དེ་ལྟར་བྱས་པས་དེ་ནས་ཅིར་འགྱུར་ཞེ་ན། བལྟས་ཙམ་བསྐྱེད་ཅེས་བྱ་བ་ལ་སོགས་པ་
གསུངས་ཏེ། བལྟས་པ་ཙམ་བསྐྱེད་ཅིང་བསྐྲུན་པ་བྱས་པས་ཀྱང་འགྲོ་བ་ཐམས་ཅད་དབང་དུ་བྱེད་པར་འགྱུར་རོ། །འཁོར་སྒྱུར་གྱི་བློན་པོ་རིན་པོ་ཆེ་དང་མཉམ་པར་གྱུར་པས་རིན་ཆེན་དམ་ཚིག་སྟེ། རྒྱལ་པོ་དང་བློན་པོ་དེ་རྣམས་ཀྱི་སྤྲིན་ནི་ཚོགས་སོ། །དེས་
བཀོད་པར་བྱས་པ་ནི་བསྙེན་བཀུར་གྱི་དོན་དུ་འོངས་ནས་བསྒྲུབ་བྱ་དེ་ལ་རིམ་གྲོར་བྱེད་པ་སྟེ། ཏིང་ངེ་འཛིན་དེ་གང་དུ་སྟོན་པ་དེ་ལ་དེ་སྐད་ཅེས་བྱའོ།། ༈ རྡོ་རྗེ་ནམ་མཁའ་ཆོས་མདུན་དུ་ཞེས་བྱ་བའི་སྐབས་སུ་འདིར་མི་བསྐྱོད་པའི་དྲག་ལས་གང་བཞག་པའི་མི་
བསྐྱོད་པའི་ཏིང་ངེ་འཛིན་མི་བསྐྱོད་པ་དེའི་དྲག་ལས་ཀྱི་ལྷག་མ་བསྟན་པར་བྱ་བའི་ཕྱིར། ནམ་མཁའ་རྡོ་རྗེ་ཞེས་བྱ་བ་ལ་སོགས་པ་གསུངས་ཏེ། མི་བསྐྱོད་པའི་སྦྱོར་བ་སྟེ་རྣལ་འབྱོར་དང་ལྡན་པས་དང་པོ་སྦྱོར་བ་དང་དཀྱིལ་འཁོར་རྒྱལ་མཆོག་གི་ཚེ་འཇིག་རྟེན་ལས་འདས་
པའི་ལྷ་དྲག་པོ་རྣམས་སྤྲུལ་པའི་རྗེས་སུ་ནམ་མཁའ་ཡི་དབུས་སུ་སྲིན་པོ་སྟེ་གནོད་སྦྱིན་ལ་སོགས་པ་རྣམས་དྲག་ཅིང་སྟེ་གཞན་གསོད་པར་དགའ་བ་དང༌། ཁྲོ་ལ་སྟེ་ཁྲོ་བའི་དབང་དུ་གྱུར་པ་དང༌། རབ་གཏུམ་སྟེ་ཕ་རོལ་གནོན་པ་ལ་ཐོགས་པ་མེད་པ་དང༌། ཝ་དང་
བྱ་རོག་ལ་སོགས་པ་སེམས་ཅན་ཤ་ཟ་བ་སྣ་ཚོགས་པ་རྣམས་དང༌། བྱ་རྒོད་དང་ཁྱི་རྣམས་ཀྱིས་གང་བར་བསྒོམ་མོ། །དེ་ནས་ལས་རྒྱལ་མཆོག་གི་དུས་སུ་མེ་ཡི་དཀྱིལ་འཁོར་ལ་གནས་པའི་དགྲ་བོའི་ཁ་སྦྱར་ཕྱེ་བར་བསྒོམ་མོ། །དགྲ་བོ་འདི་སངས་རྒྱས་ཀུན་ལ་

སྟེ་སེམས་ཅན་ཀུན་ལ་གནོད་པ་བྱེད་པ་དང་བཅས་པར་ཏེ་གནོད་པ་བྱེད་པའོ་སྙམ་དུ་བསམས་ལ་དེ་ནས་རྣལ་འབྱོར་འདི་སྦྱར་བར་བྱ་སྟེ། མཚོན་ཆ་སྣ་ཚོགས་པ་ཐོགས་པ་རྣམས་ཀྱིས་མནན་ཏེ་ནས་དུམ་བུར་གཏུབས་པར་གྱུར་པར་བསམ་པ་དང༌། ཡང་བསྒྲུབ་
པར་བྱ་བའི་རྒྱུ་མ་ལ་སོགས་པ་ཐམས་ཅད་སྲིན་པོ་ལ་སོགས་པ་རྣམས་ཀྱིས་དྲངས་ནས་བླངས་ཏེ་ཟོས་པར་རྣམ་པར་བསྒོམ་མོ། །དེ་ནས་སངས་རྒྱས་ཞེས་བྱ་བ་སངས་རྒྱས་ཀྱི་ཐེག་པ་བ་ཐེག་ཆེན་པ་རྣམས་དང༌། རྡོ་རྗེ་འཛིན་པ་སྟེ་ལས་དང་པོ་པ་བསྐྱེད་རིམ་པ་དག་
ཀྱང་གལ་ཏེ་སྦྱོར་བ་འདི་ལྟ་བུ་རབ་ཏུ་བསྒོམ་ཞིང་སེམས་ན་ཟླ་བ་ཕྱེད་ཚུན་ཆད་དེ། ཟླ་བ་ཕྱེད་ཚང་བའམ་ཟླ་བ་ཕྱེད་ཀྱི་ཕྱེད་ཀྱིས་འཆི་བར་འགྱུར་ཞིང་འཇིག་པར་འགྱུར་བར་འདིར་གདོན་མི་ཟའོ། །རྡོ་རྗེ་སྤྲིན་ནི་མི་བསྐྱོད་པའོ། །དེའི་དམ་ཚིག་ནི་སྲིན་པོ་ལ་སོགས་པའོ། །
དེ་རྣམས་ཀྱི་བཀོད་པ་ནི་རྣམ་པར་འཕྲུལ་པ་སྟེ། ཏིང་ངེ་འཛིན་དེ་གང་དུ་སྟོན་པ་དེ་ལ་ཡང་དེ་སྐད་ཅེས་བྱའོ།། ༈ གཞན་ཡང་ལྷ་རྣམས་སྔར་བཤད་པ་ཉིད་ཀྱི་སྐུ་མདོག་དང་ཕྱག་མཚན་དང་ཕྱག་དང་ཞལ་གྱི་རྣམ་པ་སྟེ་གྲངས་བསྟན་པར་བྱ་བའི་ཕྱིར། 
རྣམ་པར་སྣང་མཛད་ཅེས་བྱ་བ་ལ་སོགས་པ་གསུངས་ཏེ། རྣམ་པར་སྣང་མཛད་ཞལ་གསུམ་པ་ཞེས་བྱ་བ་ལ་སོགས་པས་ནི། རྣམ་པར་སྣང་མཛད་ཀྱི་སྐུ་གསུངས་པ་ཡིན་ཏེ། ཀ་ཎ་ཌ་ཀཾ་གི་ཀཾ་ནི་ཆུའོ། །དེའི་ཨཎྜ་ནི་སྒོ་ང་ལ་འཇུག་ཀྱང་འདིར་སྟེ་སྤྲིན་ཡིན་
ལ་ཨའི་ཨས་ཆུ་དེ་བཀག་པས་ན་ཆུ་སྟེ་ཆར་མེད་པའི་སྤྲིན་ཞེས་སྟོན་ཀའི་སྤྲིན་ལྟ་བུ་དང་མདོག་འདྲ་བ་སྟེ། རྣམ་སྣང་སྤྲིན་དཀར་པོ་ལྟར་རྣམ་པར་བསམ་མོ། །དཀར་པོ་ནག་པོ་རབ་ཏུ་དམར་ཞེས་བྱ་བ་ནི་ཞལ་གསུམ་འཆང་བ་སྟེ། དེ་ལ་ཞལ་བར་མ་རྩ་ཞལ་ནི་

དཀར་པོའོ། །གཡས་པ་ནི་ནག་པོའོ། །གཡོན་པ་ནི་རབ་ཏུ་དམར་བ་སྟེ་མེ་ཏོག་ཀུ་སུམ་པ་ལྟ་བུའོ། །དབུ་སྐྲ་རལ་པ་ཐོར་ཚུགས་སམ་ཐོར་ཅོག་ཏུ་བཅིངས་པ་ལ་དབུ་རྒྱན་རིན་པོ་ཆེའི་པྲོག་ཞུ་དག་གིས་བརྒྱན་པའོ་ཞེས་བྱ་བ་ནི། རྣམ་པར་
སྣང་མཛད་ཀྱི་ཞལ་དང་སྐུ་མདོག་གི་ངེས་པའོ། །དེ་བཞིན་དུ་རྡོ་རྗེ་ཅན་ཏེ་མི་བསྐྱོད་པ་ཡང་༼ལེ་བརྒན་རྩི་ལྟ་བུ་ཟེར། ༽ཞལ་དབུས་མ་ནག་པོ་དང་གཡས་དཀར་པོ་དང་གཡོན་དམར་པོར་བསམ་མོ། །འཇིག་རྟེན་ཁམས་རྣམས་འཁྲུག་བྱེད་པ་ཞེས་
པ་ནི། ཉི་མའི་དཀྱིལ་འཁོར་གྱི་འོད་ཀྱིས་ཡོངས་སུ་བསྐོར་བའོ། །དེ་བཞིན་དུ་འདོད་ཆགས་ཅན་ཏེ་འོད་དཔག་ཏུ་མེད་པ་ནི་དམར་ནག་དཀར་བའི་ཞལ་གསུམ་པ་ཐོར་ཚུགས་དང་དབུ་རྒྱན་གྱིས་བརྒྱན་༼འབར་བ་སོགས་ནི་གོ་སླའོ། ༽པ་སྟེ། དེ་ལྟར་ལྷའི་
སྐུ་གསུམ་པོ་བསྒོམས་ན་ངེས་པར་བཤད་པ་དང་མ་བཤད་པའི་ལས་༼ནི་ཞལ་གྱི་འགྲོས་འདྲ་བའོ། །༽རྣམས་རབ་ཏུ་འགྲུབ་བར་འགྱུར་རོ། །དེ་བཞིན་དུ་རྣམ་པར་སྣང་མཛད་ལ་སོགས་༼ལོངས་སྤྱོད་ཅན་ནི་སྣང་མཐའ་དེ་འདོད་པ་ལ་ལོངས་སྤྱོད་པའི་ཆགས་ཆེན་ནོ། །
༽པ་གསུམ་གྱི་འི་གཡས་པའི་ཕྱག་དང་པོ་གསུམ་ལ་རིམ་པ་བཞིན་དུ་འཁོར་ལོ་དང་རྡོ་རྗེ་དང་པདྨ་བསྒོམ་པར་བྱའོ། །རྡོ་རྗེ་ནི་ལྷ་རྣམས་ཀྱི་ཕྱག་རྒྱ་ཆེན་པོའི་གཟུགས་ཏེ་ཐམས་ཅད་ཀྱང་ཕྱག་དྲུག་པར་བསྒོམ་མོ། །བཟང་པོ་ནི་འདོད་པའི་དོན་རྫོགས་
པར་བྱེད་པས་སོ། །མཚོན་ཆ་སྣ་ཚོགས་བསམ་ཞེས་བྱ་བ་ནི་སྒྲུབ་པའི་ཐབས་མདོར་བྱས་ལས་བཤད་པའི་རིམ་གྱིས་རང་གི་མཚན་མ་རྣམས་བསྣམས་པའོ། །དེ་བཞིན་དུ་རིན་ཆེན་འབྱུང་ལྡན་ལ་སོགས་པ་རྣམས་ཀྱི་ཡང་ཕྱག་གཡས་ཀྱི་དང་པོར་རང་གི་

ཕྱག་གི་མཚན་མ་རིན་པོ་ཆེ་ལ་སོགས་པ་བསམ་པར་བྱའོ།། ༈ སེམས་ཅན་ཀུན་ལ་ཕན་བཞེད་མ་ཞེས་བྱ་བ་ནི་འགྲོ་བ་ཐམས་ཅད་ཀྱི་སྡུག་བསྔལ་ཞི་བའི་འཕྲིན་ལས་ར་མཛད་པའོ། །སངས་རྒྱས་སྤྱན་ནི་རྣམ་པར་སྣང་མཛད་ཀྱི་ཕྱག་རྒྱ་ཡིན་པས་
རྣམ་པར་སྣང་མཛད་དང་འདྲ་བར་ཞལ་གསུམ་དུ་བསམ་མོ། །མཁའ་སྐྱེས་ནི་མི་བསྐྱོད་པའོ། །དེ་བདག་གི་གན་དུ་འདྲེན་པས་ན་སྤྱན་ཏེ་མཱ་མ་ཀཱིའོ། །རྒྱལ་མོ་ཆེ་ནི་བཙུན་མོའི་མཆོག་སྟེ་ཞལ་གསུམ་མི་བསྐྱོད་པ་དང་འདྲ་བར་བསྒོམ་མོ། །གསུང་རྡོ་རྗེ་ནི་འོད་
དཔག་ཏུ་མེད་པ་སྟེ་དེ་འདྲེན་པས་ན་ཆུ་སྐྱེས་སྤྱན་ཏེ། གོས་དཀར་མོ་ནི་འོད་དཔག་ཏུ་མེད་པ་དང་འདྲ་བར་བསྒོམ་མོ། །རིག་མ་རྡོ་རྗེ་༼སྤྱན་གྱི་སྐད་དོད་ནཻ་ཏྲ་ལ་ན་ཡ་ཏི་ཞེས་པ་འདྲེན་པའོ། །༽ཨུཏྤལ་བསྣམས་ཞེས་བྱ་བ་ནི། རྡོ་རྗེས་མཚན་པའི་ཨུཏྤལ་སྟེ་དེ་
བསྣམས་པས་ན་རྡོ་རྗེ་ཨུཏྤལ་བསྣམས་ཏེ། དོན་ཡོད་པར་གྲུབ་པའི་ཕྱག་རྒྱ་སྒྲོལ་མ་སྟེ། ཞལ་ལ་སོགས་པ་ནི་དོན་ཡོད་པར་གྲུབ་པ་དང་འདྲ་བར་བསམ་མོ།། ༈ ཁྲོ་བོ་ཆེན་པོ་གཤིན་རྗེ་གཤེད་ཅེས་བྱ་བ་ནས་བརྩམས་ཏེ། བསམ་གཏན་༼
ཞེས་པ་ནི་མདོར་བྱས་ལས། ཡིད་འོང་སྒྲོལ་མ་དབྱུང་བྱ་སྟེ། །ལྗང་དང་ནག་དང་དཀར་བའི་ཞལ། །དུར་བའི་ལོ་མའི་འོད་དང་མཉམ། །ཞེས་གསུངས་པ་ལྟར་མཛད་པའོ། །རྩ་རྒྱུད་ལས། སེར་དང་གནག་དང་དཀར་བའི་ཞལ། །ཞེས་གསུངས་པ་ནི་རིན་པོ་ཆེའི་རིགས་ཀྱི་སྒྲོལ་མ་ལ་དགོངས་ལ། འདིར་ནི་
དོན་གྲུབ་ཀྱི་རིགས་དམ་ཚིག་སྒྲོལ་མར་མཛད་པའི་ལུགས་སོ། །༽དཀྱིལ་འཁོར་བསྒོམ་པར་བྱ། ཞེས་བྱ་བའི་བར་དུ་ནི་གོ་སླ་སྟེ། བསམ་གཏན་གྱི་དཀྱིལ་འཁོར་ནི་བཀའི་འཁོར་ལོ་ནི་དྲག་ལས་སྒྲུབ་པ་དང༌། སྲུང་འཁོར་བསྒོམ་པའི་སྐབས་སུ་ཁྲོ་བོ་བཅུ་བསྒོམ་

པའོ། །གཟི་བརྗིད་ཕུང་པོ་དང་གཙུག་ཏོར་རྒྱལ་བ་ལ་སོགས་པ་ནི་ཁྲོ་བོ་རྣམས་སོ།། ༈ དེ་ལྟར་བསྟན་པ་ལས་གང་གཞན་སྔགས་ཀྱི་འཁོར་ལོ་ཅན་ཞེས་བྱ་བ་ནི་བྱམས་པ་ལ་སོགས་པ་རྣམས་སོ། །དམ་ཚིག་ནི་ལྷ་རང་རང་གི་
རིགས་ཏེ་དེ་རྣམས་ལ་འདི་རྣམས་ཀྱིས་ཡང་༼གཙུག་ཏོར་རྒྱལ་བ་ལ་སོགས་པའི་ཁྲོ་བོ་རྣམས་དང༌། ཟེར། ༽དག་པར་ལོངས་སྤྱོད་པས་ན་དམ་ཚིག་ལོངས་སྤྱོད་དེ་རྡོ་རྗེ་ལ་སོགས་པའི་མཚན་༼དམ་ཚིག་ནི་རིགས་ལ་འདི་རྣམས་ཀྱིས་ཡང་དག་པར་ལོངས་སྤྱོད་པས། ཟེར། 
༽མའོ། །ཕྱག་མཚན་དེ་རྣམས་ཀྱིས་ཏེ་དེ་རྣམས་འཛིན་པས་སོ་སོ་ཐ་དད་པ་དག་ཏུ་བསྒོམ་པར་བྱའོ། །ཏིང་ངེ་འཛིན་ནི་ཞེས་བྱ་བ་ལ་སོགས་པ་ལ། སྔགས་རྣམས་ཀྱི་སྟེ་ལྷ་རྣམས་ཀྱི་ཏིང་ངེ་འཛིན་དཔག་ཏུ་མེད་ཅིང་ཚད་མེད་པ་རྣམས་བཤད་ཅིང་བསྟན་
པ་ཡིན་ཏེ། དེ་བས་ན་གཤིན་རྗེ་གཤེད་ལ་སོགས་པ་ཁྲོ་བོ་རེ་རེ་ཞིང་ཡང་བྲན་དང་བྲན་མོ་དང་ཕོ་ཉ་དང་ཕོ་ཉ་མོ་ལ་སོགས་པའི་རྣམ་པས་ཏིང་ངེ་འཛིན་རྣམས་ནི། ནམ་མཁའི་སྟེང་དུ་སྟེ་ནམ་མཁའི་ཁམས་པས་ཀྱང་ལྷག་པར་འགྱུར་རོ་ཞེས་པ་སྟེ་ཏིང་ངེ་
འཛིན་གྲངས་མེད་པ་ཉིད་དུ་བཤད་པ་ཡིན་ནོ།། ༈ ད་ནི་རྫོགས་པའི་རིམ་པས་ལྷ་རྣམས་བསྐྱེད་པ་བསྟན་པར་བྱ་བའི་ཕྱིར། ནམ་མཁའི་དབྱིངས་ཞེས་བྱ་བ་ལ་སོགས་པ་གསུངས་ཏེ། ནམ་མཁའི་དབྱིངས་ནི་འོད་གསལ་བའོ། །དེ་ལས་
ལུགས་ལྡོག་གི་ཚེ་བྱུང་བའི་གསལ་བའི་དཀྱིལ་འཁོར་ནི་ཀུན་ཏུ་སྣང་བ་གསུམ་མོ། །དམ་པ་ནི་ཟླ་བ་དང་རྡོ་རྗེ་ལ་སོགས་པ་ལ་ལྟོས་པ་མེད་པར་འོད་གསལ་གྱི་རླུང་སེམས་ཙམ་ལས་ལྷ་བསྐྱེད་པའི་ཕྱིར་ཏེ། དེས་ན་འོད་གསལ་ལས་སངས་རྒྱས་ཀྱི་གཟུགས་

ཏེ་རྡོ་རྗེ་འཆང་ཆེན་པོའི་གཟུགས་རབ་ཏུ་བསྒོམས་ཤིང་བསྐྱེད་ལ། དེ་ནས་སྤྲུལ་པའི་སྐུ་རྣམ་པར་སྣང་མཛད་རྣམ་པར་བསམ་ཞིང་སྤྲོ་བར་བྱའོ། །སྐུ་དེ་གཉིས་ཇི་ལྟ་བུ་ཞེ་ན། གསལ་ཞིང་སྟེ་ཟླ་བ་ལ་ཁུག་རྣ་ལ་སོགས་པའི་ཉེས་པ་དང་བྲལ་བར་གྱུར་པའི་
ཟླ་བའི་གཟུགས་འདྲ་བས་ན་ཟླ་བ་བཞིན་ནོ། །ཞི་བ་ནི་ཞི་བའི་ཉམས་དང་ཉེ་བར་ལྡན་པའོ། །འོད་ཟེར་སྣ་ཚོགས་འདྲ་བའི་འོད་ཅེས་བྱ་བ་ནི། འོད་ཟེར་རྣམ་པ་ལྔས་འོད་ཀྱི་དཀྱིལ་འཁོར་དུ་བྱས་པའོ། །མེ་ལོང་ནི་མེ་ལོང་གི་དཀྱིལ་འཁོར་ཏེ་དེ་ལས་བྱུང་བ་ནི་མེ་
ལོང་དེར་གཏོགས་པ་སྟེ་གནས་པའི་གཟུགས་བརྙན་ལྟ་བུའོ། །ཁམས་གསུམ་དག་གི་དཀྱིལ་འཁོར་དུ་ཞེས་བྱ་བ་ནི་ཁམས་གསུམ་གྱི་དཀྱིལ་འཁོར་རོ། །དེ་བཞིན་དུ་སྐྱེས་བུ་ཆེན་པོའི་མཚན་རྣམས་དང་ཉེ་བར་ལྡན་པས་ན་རྒྱན་རྣམས་ཀུན་གྱིས་བརྒྱན་པ་དག་སྟེ། 
དེ་ལྟར་བདག་ཉིད་བསམས་ཤིང་ཤེས་པར་བྱས་ན། བྱང་ཆུབ་༼ཁམས་གསུམ་དག་གི་རྒྱན་གྱུར་པ་ནི། ཁམས་གསུམ་གྱི་རྒྱན་བཞིན། སྐྱེས་བུ་ཆེན་པོའི་ཞེས་འབྱུང་བ་ལྟར་བྱའོ། །༽སྟེ་མི་གནས་པའི་མྱ་ངན་ལས་འདས་པ་དེ་མཐོང་ཞིང་ཐོབ་པར་འགྱུར་བ་ནི་བསམ་གཏན་
རྡོ་རྗེ་རབ་ཏུ་བསྒོམ་པ་འདི་ཡིས་སོ། །ཞེས་བྱ་བར་གོང་འོག་སྦྱར་རོ། །སངས་རྒྱས་ཆེ་བའི་བདག་ཉིད་ནི་སངས་རྒྱས་ཀྱི་དབང་ཕྱུག་གོ། འཇིག་རྟེན་ཐམས་ཅད་དབང་བྱེད་པ་ཞེས་བྱ་བ་ནི། ཉན་ཐོས་ལ་སོགས་པ་འདུད་པར་བྱེད་པའོ། །ཚེ་འདི་ཉིད་ཀྱིས་ཏེ་ལུས་འདི་ཉིད་ལ་
གནས་ནས་འཐོབ་པའོ། །རྣམ་པར་སྣང་མཛད་ཀྱི་ཞེས་བྱ་བ་ནི་རྫོགས་པའི་རིམ་གྱིས་བྱུང་བའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །རྡོ་རྗེའི་དཀྱིལ་འཁོར་ཞེས་བྱ་བ་ལ་སོགས་པ་ལ། རྡོ་རྗེའི་དཀྱིལ་འཁོར་ནི་ཀུན་ཏུ་སྣང་བ་གསུམ་མོ། །སངས་རྒྱས་གཟུགས་ནི་

ཞེས་བྱ་བ་ལ་སོགས་པ་ནམ་མཁའི་དབྱིངས་ཀྱི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །ཞེས་པའི་དོན་ནི་སྔ་མ་བཞིན་ནོ། །སྤྲུལ་སྐུ་རྡོར་སེམས་སུ་བསྒོམས་པའི་སྐུ་དེ་ནི་མཆེ་བ་ཅུང་ཟད་གཙིགས་པ་དང་ལྡན་པས་ན་ཁྲོས་པའོ། །གསལ་བའི་ལུས་
ནི་དྲུག་པ་སྟེ། དེ་དང་འདྲ་བའོ། །མྱུར་དུ་རྡོ་རྗེ་ཉིད་ཐོབ་འགྱུར་ཞེས་བྱ་བ་ནི། སངས་རྒྱས་ཉིད་མྱུར་ཞིང་མགྱོགས་པར་ཐོབ་པའོ། །དམ་ཚིག་ཐམས་ཅད་ནི་ཟུང་འཇུག་པའི་དཀྱིལ་འཁོར་པ་རྣམས་སོ། །དེ་གང་དུ་སྟེ་ལས་འབྱུང་བ་དེ་ནི་དམ་ཚིག་ཐམས་ཅད་ལས་འབྱུང་བའོ། །
མཛེས་པའི་རྡོ་རྗེ་ནི་མི་བསྐྱོད་པ་སྟེ་ཏིང་ངེ་འཛིན་དེ་གང་དུ་སྟོན་པ་དེ་ལ་དེ་སྐད་ཅེས་བྱའོ། །ཆོས་ཀྱི་དཀྱིལ་འཁོར་ཞེས་བྱ་བ་ལ་སོགས་པ་ལ། ཆོས་ཀྱི་དཀྱིལ་འཁོར་ཞེས་བྱ་བ་ནི་ཀུན་ཏུ་སྣང་བ་གསུམ་མོ། །སངས་རྒྱས་གཟུགས་ནི་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །ཆོས་
ཀྱི་བདག་ཉིད་ཆེན་པོ་ནི་ངག་གི་དབང་ཕྱུག་གོ། སྐུ་གསུམ་མི་ཕྱེད་པ་ནི་རྡོ་རྗེ་འཆང་ཆེན་པོའོ། །དེ་ལས་བྱུང་བ་ནི་དེ་ལས་སྐྱེས་པའོ། །ཡེ་ཤེས་རྒྱ་མཚོས་རྣམ་པར་བརྒྱན་ཞེས་བྱ་བ་ནི་ཟུང་འཇུག་སྤྲུལ་སྐུའི། རྫོགས་པའི་རིམ་པའི་ཏིང་ངེ་འཛིན་ལ་གནས་པའོ། །འཐོབ་པར་འགྱུར་
བ་ནི་རྙེད་པར་འགྱུར་བའོ། །ཆོས་ཀྱི་སེམས་དཔའ་ནི་འོད་དཔག་ཏུ་མེད་པའོ། །དེ་འབྱུང་བར་གྱུར་པ་གང་ཡིན་པ་དེ་ནི་ཆོས་ཀྱི་དམ་ཚིག་འབྱུང་བ་སྟེ་རྡོ་རྗེ་འཆང་ཆེན་པོའོ། །དེའི་དམ་ཚིག་འབྱུང་བ་ནི་ཡོངས་སུ་རྫོགས་པའི་རིམ་པའོ། །དེ་ཉིད་རྡོ་རྗེ་སྟེ་ཏིང་ངེ་འཛིན་དེ་གང་དུ་
སྟོན་པ་དེ་ལ་དེ་སྐད་ཅེས་བྱའོ།། ༈ ཟླ་བའི་དཀྱིལ་འཁོར་ཞེས་བྱ་བ་ལ་སོགས་པ་གསུངས་ཏེ། ཟླ་བས་མཚན་པའི་དཀྱིལ་འཁོར་ནི་ཟླ་བའི་དཀྱིལ་འཁོར་ཏེ་ཀུན་ཏུ་སྣང་བ་གསུམ་མོ། །སངས་རྒྱས་གཟུགས་ནི་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །

ཟུང་འཇུག་ལོངས་སྐུས་སྤྲུལ་སྐུ་སྤྱན་མ་བསྒོམ་པའི་ཁྱད་པར་སྟོན་པ་ནི། ཁམས་གསུམ་དག་ནི་དབང་བྱེད་པ་ཞེས་པ་ནི་དེའི་ངོ་བོ་ཉིད་བསྟན་པའོ། །ཡེ་ཤེས་ཐམས་ཅད་གྲུབ་པར་བྱེད། །འཁོར་ལོ་ཡིད་བཞིན་ནོར་བུ་སྟེར་ཞེས་བྱ་བ་ནི། འཁོར་ལོ་ནི་སྒྲུབ་པ་པོའི་ཡིད་བཞིན་གྱི་ནོར་བུ་སྟེར་
བ་སྟེ་ཡིད་བཞིན་གྱི་ནོར་བུ་དང་འདྲ་བའོ། །ཕྱག་ཏུ་ཞེས་པ་ནི་ཕྱག་གཡས་པའི་དང་པོ་ལ་འཁོར་ལོ་སྟེ་རིན་པོ་ཆེའི་འཁོར་ལོ་བསྒོམ་པར་བྱའོ། །སྤྱན་གྱི་དམ་ཚིག་ནི་སྤྱན་གྱི་ཕྱག་རྒྱ་ཆེན་པོ་སྟེ་དེའི་ཕྱག་ནི་མཆོག་ནི་ཕྱག་གི་སྙིང་པོ་སྟེ་འཁོར་ལོའོ། །དེའི་ཏིང་ངེ་འཛིན་གང་ལ་ཡོད་
པ་དེ་ལ་དེ་སྐད་ཅེས་བྱའོ། །རྡོ་རྗེ་དཀྱིལ་འཁོར་ཞེས་བྱ་བ་ལ་སོགས་པ་ལ། རྡོ་རྗེ་དཀྱིལ་འཁོར་ནི་སྟོང་པ་ཉིད་གསུམ་མོ། །སངས་རྒྱས་གཟུགས་ནི་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །ཟུང་འཇུག་ལོངས་སྐུས་སྤྲུལ་སྐུ་མཱ་མ་ཀཱི་བསྒོམ་ཚུལ་ནི་ནམ་མཁའི་རྡོ་རྗེ་མཆོག་
ནི་མཱ་མ་ཀཱི་སྟེ། ནམ་མཁའ་ནི་མི་བསྐྱོད་པའོ། །དེའི་དམ་ཚིག་གི་མཆོག་བཙུན་མོ་དེའི་ཕྱག་གཡས་པ་ན་ཨུཏྤལ་སྔོན་པོ་རྩ་དམར་བ་བསྣམས་པའོ། །ཁམས་གསུམ་དག་གི་ཞེས་བྱ་བ་ལ་སོགས་པ་ནི་དེ་ཉིད་ཀྱི་ཁྱད་པར་རོ། །དངོས་གྲུབ་རྡོ་རྗེ་ཅན་གྱི་གསང་ཞེས་བྱ་བ་ནི་༼
རྩ་རྒྱུད་ལེའུ་བཞི་པ་ལས། ཨུཏྤལ་མཐིང་ཀར་བཤད་པ་བཞིན། དེའི་འགྲེལ་པ་ལས་ཀྱང་སྔོན་པོར་བཤད། འདིར་རྩ་བར་སྔོ་དམར་དུ་བཤད་པའི་འགྲེལ་པ་ལས་རྩ་དམར་བ་ཞེས་བཤད་པ་ལ། ཁ་ཅིག་སྔོ་ལ་དམར་བའི་མདངས་ཡོད་པ་དང༌། ཁ་ཅིག་རྩ་བ་དམར་བ་ལ་འཆད་དོ། །༽སྒྲུབ་པ་པོ་
རྣམས་ཀྱི་གསང་བར་གྱུར་པའོ། །ནམ་མཁའ་ནི་འོད་གསལ་བའོ། །ཡུམ་ནི་གང་ལས་འོད་གསལ་གྱི་ཡེ་ཤེས་རབ་ཏུ་སྐྱེད་པ་ཡོད་པ་གང་ཡིན་པ་དེ་ནི་ནམ་མཁའི་ཡུམ་ཅན་ཏེ་མི་བསྐྱོད་པའོ། །༼ཡུམ་སྟེ་རབ་ཏུ་སྐྱེད་པ་གང་ལ་ཡང་ཡོད་པ་དེ་ནི་ནམ་མཁའི་ཡུམ་

ཅན་ཏེ། མི་བསྐྱོད་པའོ་ཟེར། ༽རིན་པོ་ཆེའི་འོད་ཀྱི་སྤྲིན་ནི་རིན་པོ་ཆེའི་འོད་ཀྱི་ཚོགས་སོ། །དེའི་རྡོ་རྗེའི་ངོ་བོ་ཉིད་གང་ཡིན་པ་དེ་ནི་རིན་པོ་ཆེའི་འོད་ཀྱི་སྤྲིན་གྱི་རྡོ་རྗེ་སྟེ་རིན་ཆེན་འབྱུང་ལྡན་ནོ། །རྡོ་རྗེ་དང་རིན་པོ་ཆེའི་རིགས་དེ་གཉིས་ཚིམ་པར་བྱེད་པ་ནི་མཱ་མ་
ཀཱི་སྟེ། ཏིང་ངེ་འཛིན་དེ་གང་དུ་སྟོན་པ་དེ་ལ་ཡང་དེ་སྐད་ཅེས་བྱའོ། །ཆོས་ཀྱི་དཀྱིལ་འཁོར་ཞེས་བྱ་བ་ལ་སོགས་པ་ལ། ཆོས་ཀྱི་དཀྱིལ་འཁོར་ནི་ཡེ་ཤེས་གསུམ་མོ། །སངས་རྒྱས་གཟུགས་ནི་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །ཟུང་འཇུག་ལོངས་སྐུས་སྤྲུལ་སྐུ་གོས་
དཀར་མོ་སྒོམ་པའི་ཚུལ་ནི། སྒྱུ་མས་མཚན་པའི་ཕྱིར་སྒྱུ་མས་མཚན་པ་སྟེ་འོད་གསལ་བའོ། །དེ་ཉིད་གཙོ་བོ་ཡིན་པས་ན་མཆོག་སྟེ། དེ་ལས་བྱུང་བས་ན་སྒྱུ་མས་མཚན་པའི་མཆོག་ལས་བྱུང་ཞེས་བྱའོ། །འདོད་ཆགས་ཆགས་པ་འཛིན་པ་ནི་འོད་དཔག་ཏུ་མེད་པའོ། །དེའི་
སྡུག་པ་གོས་དཀར་མོ་ནི་སྣང་མཐའ་དེའི་ཡིད་དུ་འོང་བའོ། །ཆོས་ཀྱི་དམ་ཚིག་ནི་འོད་དཔག་ཏུ་མེད་པའོ། །དེའི་དེ་ཁོ་ན་ཉིད་ནི་དོན་དམ་པའི་བདེན་པའོ། །དེ་ཉིད་དང་ངོ་བོ་གཅིག་ཏུ་གྱུར་པའི་ཡེ་ཤེས་ནི་མངོན་པར་བྱང་ཆུབ་པའོ། །དེ་ཀུན་ཏུ་སྟོན་པའི་རྡོ་རྗེ་ནི་གོས་དཀར་མོ་སྟེ། 
ཏིང་ངེ་འཛིན་དེ་གང་དུ་སྟོན་པ་དེ་ལ་ཡང་དེ་སྐད་ཅེས་བྱའོ། །དངོས་གྲུབ་དཀྱིལ་འཁོར་ཞེས་བྱ་བ་ལ་སོགས་པ་ལ། དངོས་གྲུབ་ཀྱི་དཀྱིལ་འཁོར་ནི་ཤེས་རབ་དང་ཐབས་དང་ཉེ་བར་ཐོབ་པའོ། །སངས་རྒྱས་གཟུགས་ནི་ཞེས་བྱ་བ་ལ་སོགས་པ་ནི་སྔ་མ་བ་ཞིན་ནོ། །དམ་ཚིག་ནི་
དོན་ཡོད་པར་གྲུབ་པའོ། །༼ཟུང་འཇུག་ལོངས་སྐུས་སྤྲུལ་སྐུ་སྒྲོལ་མ་སྒོམ་པའི་ཚུལ་ནི། སྒྲོལ་མའི་མཆོག་ནི་བསྒོམ་པར་བྱ། །ཞེས་སོགས་ཀྱིས་སྟོན་ནོ། །ཕྱག་མཚན་གྱི་ཨུཏྤལ་སེར་པོར་བཤད་པ་དང༌། ལེའུ་བཞི་པའི་ཕྱག་མཚན་འགོད་པའི་སྐབས་སུ་སྔོན་པོར་བཤད་པ་མི་འགལ་བ་ནི་སྒྲོལ་

མ་རིགས་གཉིས་ཀྱི་སྒོ་ནས་ཤེས་པར་བྱའོ། ༼སྒྲོལ་མ་ནི་དེའི་བཙུན་མོའོ། །མཆོག་ནི་ཡོན་ཏན་དམ་པ་དང་ལྡན་པ་སྟེ། ཏིང་ངེ་འཛིན་དེ་གང་དུ་སྟོན་པ་དེ་ལ་ཡང་དེ་སྐད་ཅེས་བྱའོ།། ༈ ད་ནི་ཁྲོ་བོའི་དམ་ཚིག་བསྟན་པར་བྱ་བའི་ཕྱིར། །ཉི་མའི་དཀྱིལ་འཁོར་༼
དམ་ཚིག་སྒྲོལ་མ་ཞེས་པ་འདིས་ལས་ཀྱི་རིགས་ཀྱི་སྒྲོལ་མ་བསྟན་ཏེ། རྒྱུད་འདིར་སྒྲོལ་མ་རིགས་གཉིས་ཀ་གསུངས་སོ། །དེ་ལྟར་བཤད་ཟིན་པའི་རྣམ་སྣང་སོགས་དང་སྤྱན་སོགས་བཞི་དང༌། འཆད་འགྱུར་གྱི་ཁྲོ་བོ་བཅུ་ཟུང་འཇུག་པས་བསྐྱེད་པ་ན། འོད་གསལ་ལས་ལུགས་ཟློག་ཏུ་ལངས་པའི་
སྣང་བ་གསུམ་བཤད་པ་ནི། སྣང་བ་གསུམ་གྱི་མཐར་ཟུང་འཇུག་གི་སྐུ་སྐྱེད་པ་མིན་གྱི་སྐུ་དེ་ལུགས་ཟློག་ཏུ་ལྡང་བའི་དུས་སུ་བསྐྱེད་པར་སྟོན་ལ། དེ་ཡང་འོད་གསལ་གྱི་རླུང་སེམས་ཙམ་ལས་བསྐྱེད་པ་ཡིན་ཏེ། གཞན་དུ་རྒྱས་པར་བཤད་ཟིན་ཏོ། །དེ་ཡང་དེ་ཁོ་ན་ཉིད་མངོན་སུམ་དུ་རྟོགས་པའི་དོན་གྱི་འོད་
གསལ་གྱི་མཐར་དག་པའི་སྒྱུ་མ་ཞེས་པ་ཟུང་འཇུག་གི་སྐུ་དང༌། མངོན་སུམ་དུ་མ་རྟོགས་པ་དཔེའི་འོད་གསལ་གྱི་མཐར་རིམ་པ་གསུམ་པའི་སྒྱུ་མའི་སྐུ་འགྲུབ་ཀྱི། སྐུ་དེ་ཡང་ལུགས་ལྡོག་གི་སྣང་བ་གསུམ་གྱི་མཐར་བསྐྱེད་པ་མིན་ནོ། །ཟུང་འཇུག་གི་སྐུ་དེ་རིམ་པ་གསུམ་པའི་སྒྱུ་ལུས་ལྟར་དོན་གྱི་འོད་
གསལ་གྱི་དུས་སུ་དག་ནས་འགྲོ་བ་ཡང་མིན་པར། དེ་ཐོབ་ནས་རིགས་འདྲ་རྒྱུན་མི་འཆད་པར་འཇུག་པ་ནི་རིམ་པ་གསུམ་པའི་སྒྱུ་ལུས་ལས་མཆོག་ཏུ་གྱུར་པའི་ཁྱད་པར་ཡིན་ནོ། །དེའི་ཕྱིར་ཟུང་འཇུག་ལོངས་སྐུ་ཐོབ་པས། རྣམ་སྣང་སོགས་སྒོམ་པ་ན། སྤྲུལ་སྐུར་བསྒྱུར་ནས་བསྒོམ་ཞེས་སྔ་མ་རྣམས་
འཆད་པ་ནི་ཟུང་འཇུག་གི་ལོངས་སྐུ་ཡལ་ནས་སྤྲུལ་སྐུར་བསྒྱུར་བ་ལ་འདོད་པ་ནི་ཟུང་འཇུག་ལོངས་སྐུའི་གནད་མ་རྟོགས་པ་ཡིན་ལ། དེ་ལྟ་མིན་པར་རྣམ་སྣང་ལ་སོགས་པ་སྤྲུལ་བ་དང༌། རང་ཉིད་དེ་རྣམས་སུ་བསྒོམ་པ་ལ་འདོད་ན་ནི་དེ་ལྟར་ཡིན་ནོ། །དེས་ན་ནམ་མཁའི་རྡོ་རྗེ་བཅུ་ནི་དོན་གྱི་

འོད་གསལ་ལོ། །དབུས་གནས་པ་རྣམས་ནི་འོད་གསལ་དེ་ལས་བྱུང་བའི་ཟུང་འཇུག་པའི་རྡོ་རྗེའི་སྐུ་དང་སྣང་བ་གསུམ་ལུགས་ལྡོག་ཏུ་བྱུང་བའོ། །དམ་པ་ཞེས་པ་ནི་མཆོག་གི་དོན་ཏེ། སྔགས་ཀྱི་སྐུ་ལས་མཆོག་ཏུ་གྱུར་པའི་ཡེ་ཤེས་ཀྱི་སྐུ་ཡིན་ཏེ། སངས་རྒྱས་གཟུགས་ནི་རབ་
བསྒོམས་ལ། ཞེས་པ་བཅུའི་དོན་ནོ། །འདི་ཡང་དོན་གྱི་འོད་གསལ་གྱི་མཐར་འགྲུབ་པའི་ཟུང་འཇུག་ལོངས་སྐུ་གཅིག་པོ་དེ་ཉིད་ཡིན་གྱི། སྤྲུལ་པའི་ལྷ་སོ་སོ་ལ་ལྟོས་པའི་ལོངས་སྐུ་འགྲུབ་ཐབས་རེ་སྟོན་པ་མིན་ནོ། །ཉི་མ་དེས་སྣང་བ་མཆེད་པ་མཚོན་ལ། དེས་སྣང་བ་གཞན་
གཉིས་ཀྱང་གཟུང་ངོ༌། །ཁྲོ་བོ་བཅུ་སྒོམ་པར་བཤད་པ་ནི་ཟུང་འཇུག་ལོངས་སྐུ་དེས་དེ་རྣམས་སྤྲུལ་པ་དང་རང་ཉིད་དེ་རྣམས་སུ་སྒོམ་པ་སྟོན་ཏེ། དེ་དག་གིས་མཚོན་ནས་ལྷ་སོ་གཉིས་ཀྱི་དཀྱིལ་འཁོར་བསྒོམ་པ་ཡང་སྟོན་ནོ། །༽ ཞེས་བྱ་བ་ལ་སོགས་པ་གསུངས་ཏེ། ཉི་མའི་དཀྱིལ་འཁོར་ནི་
དེས་མཚོན་པའི་སྣང་བ་མཆེད་པ་ལ་སོགས་པ་གསུམ་མོ། །སངས་རྒྱས་གཟུགས་ནི་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །འཇིགས་པའི་དཀྱིལ་འཁོར་ཞེས་བྱ་བ་ལ་བགེགས་རྣམས་འཇིགས་པར་མཛད་པ་ནི་སྙིང་པོ་སྟེ་དེ་ལེན་པར་བྱེད་པས་ན་དཀྱིལ་འཁོར་
རོ། །ཕྱག་ན་ཞེས་པ་ནི་གཡས་ཀྱི་དང་པོས་རལ་གྲི་བསྣམས་ཤིང་དེའི་དབུ་རྒྱན་ལ་རྣམ་པར་སྣང་མཛད་བཞུགས་པར་བསྒོམས་ན། རྡོ་རྗེ་ཅན་ཏེ་སྒྲུབ་པ་པོ་དགྱེས་པ་སྟེ་དགའ་བར་འགྱུར་རོ། །ཡེ་ཤེས་རྡོ་རྗེ་ཅན་ཏེ་སྒྲུབ་པ་པོ་རྣམས་ཀྱི་བསྟན་པ་ལ་གནོད་པ་བྱེད་པ་ལ་སོགས་
པའི་ཁྲོ་བོ་ཀུན་ཏེ། དེ་ལྟ་བུའི་ཁྲོ་བོ་སྟེ་མ་རུངས་པ་གང་༼པ་ནི་ལས་བསྒྲུབ་པའི་དུས་ལ་དགོངས་ཞེས་བླ་མ་རྣམས་གསུང་ངོ༌། །༽ཡིན་པ་གདུལ་བའི་དམ་ཚིག་སྟེ་འདའ་བར་མི་བྱ་བའི་ལམ་མོ། །གཤིན་རྗེ་གཤེད་སྤྲོ་བ་ནི་སྤྲོ་མཁན་རྡོ་རྗེ་འཆང་ཆེན་པོ་སྟེ་དེས་ལྷ་དེ་

སྣང་ཞིང་སྟེ་བསྐྱེད་པས་ན་གཤིན་རྗེ་གཤེད་ཀྱི་སྤྲོ་བ་སྣང་བ་སྟེ་གཤིན་རྗེ་གཤེད་དོ། །དེའི་བཀོད་པ་བསྒོམ་ཞིང་སེམས་པ་སྟེ། ཏིང་ངེ་འཛིན་དེ་སྟོན་པ་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །གཞན་གྱིས་
མི་ཐུབ་པའི་རྡོ་རྗེ་བཀོད་པ་ཞེས་བྱ་བ་སྐྱེད་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །རྟ་ཞེས་བྱ་བ་ནི་རྟ་མགྲིན་ཏེ་འདིར་རྟ་མགོ་ཅན་ནི་མིན་ནོ། །དེའི་འབྱུང་བ་རྣམ་པར་བཀོད་པ་ནི་འབྱུང་བ་སྟེ་སྐྱེད་པ་
རྣམ་པར་བཞག་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །རྡོ་རྗེ་མི་འཆི་བ་ནི་བདུད་རྩི་ཐབ་སྦྱོར་རོ། །རྡོ་རྗེའི་སྤྲིན་ནི་རྡོ་རྗེ་ལྟ་བུའི་འོད་ཟེར་འབར་བའི་ཚོགས་སོ། །ཁྲོས་ཤིང་ནི་ཐུགས་སོ། །ཁྲོ་བཅས་ནི་སྐུའི་ཉམས་སོ། །
ཁྲོ་འཛིན་ནི་སྒྲུབ་པ་པོའོ། །མི་འཆི་བའི་དམ་ཚིག་ནི་བདུད་རྩི་ཐབ་སྦྱོར་རོ། །འབྱུང་བ་རྡོ་རྗེ་ནི་ཁྲོ་བོ་དེ་སྐྱེད་པའི་ཁྱད་པར་གྱི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །ཊཀྐི་རྒྱལ་པོ་ནི་འདོད་རྒྱལ་ལོ། །རྡོ་རྗེ་འོད་བཟང་ནི་
རྡོ་རྗེ་འདྲ་བའི་འོད་འབར་བའོ། །བསམ་གཏན་རྡོ་རྗེ་མངོན་པར་རྫོགས་པར་བྱང་ཆུབ་པ་ནི་མི་བསྐྱོད་པའོ། །དེ་ལ་དགའ་བ་ནི་མིག་ལ་འཇོག་པ་སྟེ་དེ་སྟོན་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །རྡོ་རྗེ་
གསུམ་གྱི་གནས་ནི་འོད་གསལ་བའོ། །དེ་ཉིད་སྙིང་པོ་སྟེ་དེ་ལེན་ཅིང་འཛིན་པས་ན་རྡོ་རྗེ་གསུམ་གྱི་གནས་དཀྱིལ་འཁོར་རོ། །རྡོ་རྗེ་གསུམ་གྱི་སྟོབས་ནི་རྡོ་རྗེའི་སྤྱན་རྣམ་པ་གསུམ་ནི་སྟོབས་པོ་ཆེར་མ་ཟད་ཁྲོ་བོ་བཅུ་ཆར་ལ་ཤེས་པར་བྱའོ་སྟེ། དེ་སྟོན་པའི་ཏིང་ངེ་འཛིན་གང་ཡིན་

པ་དེ་ལ་ཡང་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ནི་སྔ་མ་བཞིན་ནོ། །རྡོ་རྗེ་སྔོན་པོ་ནི་དབྱུག་སྔོན་ཅན་ནོ། །རྒྱ་མཚོ་ནག་པོ་ནི་ཁྲོ་བོའི་རྒྱ་མཚོ་སྟེ་དེ་རབ་ཏུ་སྐྱེད་པར་བྱེད་པའོ། །རྡོ་རྗེ་དབྱིག་པའི་ངོ་བོ་ཉིད་ནི་རྡོ་རྗེའི་དབྱིག་ཐོགས་སོ། །
རྡོ་རྗེས་མཚན་པའི་དབྱིག་པ་ནི་རྡོ་རྗེའི་དབྱིག་པའོ། །འདའ་བར་མི་བྱ་བས་ན་དམ་ཚིག་མཆོག་སྟེ་དེ་གང་ཡིན་པ་དེ་ནི་རྡོ་རྗེ་དབྱིག་པའི་དམ་ཚིག་མཆོག་གོ། དེ་སྟོན་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ནི་སྔ་མ་
བཞིན་ནོ། །ཁྲོ་ཞིང་འཇིགས་པ་ནི་སྤྱན་གཡས་སོ། །ཟུར་གྱིས་ལྟ་བ་ནི་སྤྱན་གཡོན་ཆགས་པས་སོ། །འཁྲུགས་པ་ནི་ཁྲོ་བས་སོ། །རྡོ་རྗེ་ནམ་མཁའ་ནི་ཀུན་ཏུ་སྣང་བ་གསུམ་མོ། །གསུམ་པོ་དེའི་དབྱིངས་ཏེ་རྒྱུ་ནི་འོད་གསལ་བའོ། །འོད་གསལ་དེ་ཉིད་ཀྱི་དམ་ཚིག་བདེན་པ་གཉིས་ཀྱི་
ཞབས་ཀྱིས་གནོན་པ་སྟེ་དེ་སྟོན་པའི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་ལ། རིག་པ་ནི་འཇིག་རྟེན་པའི་དངོས་གྲུབ་གྲུབ་པ་རྣམས་སོ། །དེ་རྣམས་ཀྱི་འཁོར་ལོ་ནི་ཚོགས་ཏེ། དེ་གང་ལ་ཡོད་པ་དེ་ནི་རིག་པའི་ཚོགས་ཀྱི་
འཁོར་ལོ་སྟེ་དེ་བསྒོམ་པའོ། །འཁོར་ལོ་འབར་བས་ཡོངས་སུ་བསྐོར་བ་ནི་ལུས་འཁོར་ལོའི་འོད་ཀྱིས་ཀུན་ནས་བསྐོར་བའོ། །གཙུག་ཏོར་ནི་ནམ་མཁའ་ལ་སྤྱོད་པ་རྣམས་སོ། །དེ་རྣམས་ཀྱི་འཁོར་ལོ་ནི་ཚོགས་སོ། །དེ་རྣམས་ཀྱིས་རྗེད་ཅིང་མཆོད་པས་ན་གཙུག་ཏོར་
གྱི་དམ་ཚིག་སྟེ། གཙུག་ཏོར་གྱི་དམ་ཚིག་ནི་རིག་པ་འཛིན་པའི་དམ་ཚིག་གོ། དེ་དང་ལྡན་པའི་སྟོབས་ཀྱི་འཁོར་ལོ་ཅན་གྱི་ཏིང་ངེ་འཛིན་གང་ཡིན་པ་དེ་ལ་དེ་སྐད་ཅེས་བྱའོ། །ཉི་མའི་དཀྱིལ་འཁོར་ཞེས་བྱ་བ་ལ་སོགས་༼བྱོན་ཞིང་ཟེར། ༽པ་ལ། རྡོ་རྗེ་སུམྦྷ་

ནི་གནོད་མཛེས་སོ། །རྡོ་རྗེའི་སྤྲིན་ཞེས་བྱ་བ་ནི་ཆར་སྤྲིན་གྱི་མདོག་ཅན་གྱི་ལུས་གང་ལ་ཡོད་པ་དེ་ནི་རྡོ་རྗེའི་སྤྲིན་ཏེ་རྡོ་རྗེ་གནོད་མཛེས་སོ། །རྡོ་རྗེའི་དམ་ཚིག་སུམྦྷ་གང་དུ་བསྒོམ་ཞིང་སྐྱེད་པ་གང་ཡིན་པའི་ཏིང་ངེ་འཛིན་དེ་ལ་དེ་སྐད་ཅེས་བྱ་སྟེ། སྒྲ་ཇི་བཞིན་པའོ། ། 
འདིར་གཤིན་རྗེ་གཤེད་ལ་རྣམ་སྣང་དང༌། རྟ་མགྲིན་ལ་སྣང་མཐའི་དབུ་རྒྱན་བཤད་ནས། ཁྲོ་བོ་གཞན་བརྒྱད་ཀ་ལ་མི་བསྐྱོད་པའི་དབུ་རྒྱན་བཤད་ཅིང༌། འགྲེལ་པར་ཡང་འདོད་རྒྱལ་ལ་མི་བསྐྱོད་པའི་དབུ་རྒྱན་བཤད་པ་དང༌། མདོར་བྱས་ལས་ཤར་དང་ཤར་ལྷོའི་ཁྲོ་བོ་གཉིས་ལ་རྣམ་སྣང་དང༌། 
ལྷོའི་གཉིས་ལ་རིན་འབྱུང་དང༌། ནུབ་ཀྱི་གཉིས་ལ་སྣང་མཐའ་དང༌། བྱང་གི་གཉིས་ལ་དོན་གྲུབ་ཀྱི་དབུ་རྒྱན་བཤད་པ་གཉིས་མི་འགལ་ལམ་སྙམ་ན། མི་འགལ་ཏེ། རྡོ་རྗེ་འཕྲེང་བ་ལས་མདོར་བྱས་བཞིན་དུ་ཁྲོ་བོ་གཉིས་ཚན་ལྔ་རྣམ་སྣང་སོགས་ལྔའི་རིགས་སུ་བཤད་པས་ཚུལ་གཉིས་ཀ་ཡོད་
པའི་ཕྱིར་རོ།།༽༈ དེ་ལྟར་རིམ་པ་གཉིས་ཀྱི་སྔགས་དང་ཡེ་ཤེས་ཀྱི་སྐུ་སྐྱེད་པའི་ཏིང་ངེ་འཛིན་རྣམ་པ་གཉིས་ཉེ་བར་བསྟན་ནས། དེ་ཉིད་ཀྱི་དོན་ཉེ་བར་བསྡུ་བར་བྱ་བའི་ཕྱིར་འགོག་པ་ཁྲོ་བོའི་འཁོར་ལོ་ཞེས་བྱ་བ་ལ་སོགས་པ་གསུངས་ཏེ། 
འགོག་པ་ནི་སྲོག་འགོག་པ་གསོད་པ་ལ་སོགས་པའི་དྲག་པོའི་ལས་སོ་འོ། །ཁྲོ་བོའི་འཁོར་ལོ་ནི་ཞེས་བྱ་བ་ནི་ལས་དེ་གཤིན་རྗེ་གཤེད་ལ་སོགས་པ་ཁྲོ་བོའི་ཏིང་ངེ་འཛིན་གྱིས་བྱེད་པའོ། །ལས་དེ་སྒྲུབ་པ་པོ་གང་གིས་བྱ་ཤེ་ན། སངས་རྒྱས་
འཁོར་ལོ་བསྟེན་པ་ཡིས། །ཞེས་བྱ་བ་སྟེ། ལྷ་སོ་གཉིས་པོ་རྣམས་ཀྱི་འཁོར་ལོ་བསྟེན་ཅིང་དམིགས་པས་སོ། །ལྷའི་འཁོར་ལོ་སྒོམ་པ་དེ་ཡང་ཇི་ལྟར་བྱ་ཞེ་ན། ཏིང་ངེ་འཛིན་ཞེས་བྱ་བ་ལ་སོགས་པ་གསུངས་ཏེ། ཏིང་ངེ་འཛིན་ནི་ལྷག་མོས་བསྡུས་པའི་

དེ་ཁོ་ན་ཉིད་ལ་དམིགས་པ་སྔོན་དུ་འགྲོ་བས་ཟླ་བའི་དཀྱིལ་འཁོར་སྒོམ་པའི་མཚན་ཉིད་ཅན་ནོ། །རྡོ་རྗེ་ནི་དེའི་སྟེང་དུ་ས་བོན་དགོད་པ་སྔོན་དུ་འགྲོ་བས་རྡོ་རྗེ་ལ་སོགས་པ་དམིགས་པ་དང༌། དེ་ཡོངས་སུ་གྱུར་པ་ལས་རྡོ་རྗེ་འཆང་ཆེན་པོ་ལ་སོགས་
པའི་ལྷ་རྣམས་དམིགས་པ་སྟེ། དེ་དག་ནི་ཏིང་ངེ་འཛིན་རྡོ་རྗེ་ཡེ་ཤེས་རྣམས་སོ། །རྡོ་རྗེའི་དཀྱིལ་འཁོར་ནི་དྲག་པོའི་བཀའི་འཁོར་ལོ་ལ་དམིགས་པའོ། །འགྲུབ་པར་འགྱུར་བ་ནི་མངོན་པར་འདོད་པའི་འབྲས་བུ་ཞི་སོགས་རྣམས་འགྲུབ་པར་འགྱུར་བ་སྟེ། དྲང་བའི་
དོན་ཏོ།། ༈ སངས་རྒྱས་ནི་རྣམ་པར་སྣང་མཛད་ལ་སོགས་པའོ། །དེ་རྣམས་ཀྱི་འཁོར་ལོ་ནི་ཚོགས་ཏེ་སངས་རྒྱས་ཀྱི་འཁོར་ལོ་༼འདི་ནི་མཚོན་པ་ཙམ་སྟེ་ཞི་སོགས་འཇམ་པོའི་ལས་སྒྲུབ་པ་རྣམས་ཀྱང་ཤེས་པར་བྱའོ། །༽གཟུགས་རྣམ་སྣང་ངོ་ཞེས་སོགས་སུ་
རྟོག་ཅིང་ངེས་པར་བསྟེན་པའི་ངོ་བོ་ཉིད་གང་ཡིན་པ་དེ་ནི། སངས་རྒྱས་འཁོར་ལོ་བསྟེན་པ་ཡིས་ཏེ་གཟུགས་ཀྱི་ཕུང་པོ་ལ་སོགས་པའོ། །དེ་རྣམས་འགོག་པ་ནི་དོན་དམ་པའི་བདེ་ན་པར་རྗེས་སུ་ཞུགས་པའོ། །ཁྲོ་བོ་ནི་འོད་གསལ་དེ་རང་བཞིན་གྱི་སྟེ་ཐ་མལ་པའི་ལུས་ལ་
རྒྱབ་ཀྱིས་ཕྱོགས་པའོ། །དེ་ཉིད་འཁོར་ལོ་སྟེ་མཚོན་ཆ་དང་འདྲ་བར་གཉིས་སྣང་གི་སྤྲོས་པ་གཅོད་པ་གང་ཡིན་པ་དེ་ནི་ཁྲོ་བོའི་འཁོར་ལོ་སྟེ། རྫོགས་པའི་རིམ་པའི་ཏིང་ངེ་འཛིན་རིམ་པ་བཞི་པ་ལ་གནས་པའོ། །འོད་གསལ་དེ་ལ་བརྟེན་ནས་ལུས་ལྡང་བར་སྟོན་པ་ནི་ཏིང་
ངེ་འཛིན་རྡོ་རྗེ་སྟེ། དེ་ཤེས་ཤིང་སྟེ་ཏིང་ངེ་འཛིན་གྱི་བདག་ཉིད་ཅན་དུ་ཤེས་པས་ན་རྡོ་རྗེ་ཡེ་ཤེས་ནི་འོད་གསལ་ལོ་སོ། །རྡོ་རྗེའི་དཀྱིལ་འཁོར་ནི་དོན་དམ་པའི་འོད་གསལ་གྱི་དཀྱིལ་འཁོར་ལས་ལྡང་བར་གྱུར་པ་སྟེ་ལངས་པ་ལ་ཟུང་འཇུག་གི་གོ་འཕང་འགྲུབ་པར་

འགྱུར་རོ་ཞེས་བྱ་བ་སྟེ། ངེས་པའི་དོན་ཏོ།། ༈ རྡོ་རྗེ་ནི་དེ་བཞིན་གཤེགས་པ་རྣམས་སོ། །དམ་ཚིག་ནི་སྤྱན་ལ་སོགས་པའོ། །བཀོད་པ་ནི་ཁྲོ་བོ་རྣམས་ཏེ་དེ་རྣམས་བསྐྱེད་པར་བྱ་བའི་ཕྱིར་དེ་ཁོ་ན་ཉིད་ཀྱི་དོན་བསྒོམ་པ་ནི། རིམ་གཉིས་ཀྱི་སྐབས་ཀྱི་དོན་དམ་པའི་བདེན་པ་ལ་
དམིགས་པའོ། །དེ་སྔོན་དུ་འགྲོ་བའི་མངོན་པར་བྱང་ཆུབ་པ་ནི་རིམ་པ་གཉིས་ཀྱི་ལྷའི་སྐུ་ཕྱག་རྒྱ་ཆེན་པོ་རྫོགས་པ་སྟེ། དེ་སྟོན་པའི་གཞུང་གི་ཚོགས་ནི་ལེའུའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅུ་གསུམ་པ་མཐའ་དྲུག་
གིས་བཤད་པའོ། །། །ལེའུ་བཅུ་གསུམ་པར་སྔགས་བཟླས་པ་ལ་མི་ལྟོས་པར་ནང་ལ་གཞོལ་བའི་ལས་ཚོགས་བསྟན་ནས་ད་ནི་སྦྲུལ་ལ་སོགས་པའི་སྔགས་སྨྲ་བ་རྣམ་པ་བཞིའི་རྗེས་སུ་འབྲངས་ནས་ལས་སྒྲུབ་པ་སྔགས་ལ་གཞོལ་བས་ཞི་བ་ལ་སོགས་
པའི་ལས་ཀྱི་ཚོགས་ཉམས་སུ་བླང་བར་བྱའོ། །ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་ལེའུ་བཅུ་བཞི་པ་གསུངས་ཏེ།། ༈ དེ་ལ་དང་པོར་ལས་ཀྱི་ཚོགས་རྣམས་ཀྱི་གོ་རིམ་ནི་བཤད་པའི་རྒྱུད་རྡོ་རྗེ་འཕྲེང་བ་ལ་འཇུག་པར་བྱ་སྟེ། ལས་
རྣམས་བྱེད་པའི་ཟླ་བ་ཡར་གྱི་ངོ་དང་མར་ངོའི་དུས་ནི་ཞི་བ་དང་ནི་རྒྱས་པ་དག། ཟླ་བ་ཡར་གྱི་ངོ་ལ་བྱ། །དབང་དང་མངོན་སྤྱོད་གསད་ལས་དང་ལ་སོགས་པས་དྲག་ལས་ལྷག་མ་རྣམས། །ཟླ་བ་མར་གྱི་ངོ་ལ་བརྩམ། །༼སྔོན་དུ་འགྲོ་བ་ནི་ཟེར། ༸གླན་དང་ཆག་གིས་དགོངས་པ་ལུང་སྟོན་ལ་འཆད་པ་ནོར་བའོ། །
༽ལས་རྣམས་སྒྲུབ་པའི་ཚེ་ཕྱོགས་གང་དུ་ཁ་བལྟ་བ་ནི་བྱང་དུ་༼ཞི་བའི་ལས་ལ་བྱང་དང་རྒྱས་པ་ལ་ཁ་ཤར་དུ་ལྟ་བར་འདིར་བཤད་པ་བཞིན་དུ། རྡོ་རྗེ་འཕྲེང་བ་ལོགས་སུ་བསྒྱུར་བ་ལས་ཀྱང་འབྱུང་ལ། སྔ་མ་རྣམས་དང་སྐལ་ལྡན་གྲགས་པའང་དེ་བཞིན་དུ་འཆད་མོད་ཀྱང༌། ཐུགས་རྗེ་ཞབས་ཀྱིས། བྱང་དུ་ཁ་

བལྟས་དང་རྒྱས་པ་གཉིས་སྦྲེལ། ཤར་དུ་བལྟས་པ་དང་ཞི་བ་གཉིས་སྦྲེལ་ཏེ། ཀླུའི་བློའི་སྦྱིན་སྲེག་གི་ཆོ་ག་ལས། ཟླ་བ་ཉ་ལ་བྱང་དུ་བལྟ། །བཟང་པོའི་སྟན་ལ་གནས་ནས་བརྩམ། །རྒྱས་པ་སེར་པོའི་གོས་ལ་སོགས། །ཉི་མ་སྔ་དྲོ་རྒྱས་པ་བརྩམ། །ཞི་བ་དཀར་པོའི་གོས་ལ་སོགས། །དཀར་པོའི་
ཉི་མའི་དང་པོར་བརྩམ། །སྲོད་ལ་ཤར་དུ་ཁ་བལྟས་འགྱུར། །འཇམ་པོའི་སྟན་ལ་གནས་ནས་ནི། །སྒྲུབ་པོ་ལས་དང་རྗེས་མཐུན་པས། །བྱམས་དང་སྙིང་རྗེ་ལྡན་བསམས་ནས། །ལས་ཀྱི་རྗེས་མཐུན་རྣལ་འབྱོར་གྱིས། །ཞི་ལ་བྱམས་པས་ཀུན་ཏུ་སྤྱད། །ཅེས་གསུངས་སོ་ཞེས་དྲངས་པ་བཞིན་དུ་བྱའོ། །༼ཁ་བལྟས་
ཞི་བ་ལ། །དེ་བཞིན་རྒྱས་ལ་ཤར་དུ་བལྟ། །དྲག་པོའི་ལས་སྤྱི་ལ་ཁ་ལྷོ་ཕྱོགས་སུ། །བལྟ། དབང་གི་ལས་ལ་ནུབ་ཏུ་བལྟ། །༼སྟེ་དགུག་པ་ལ་དབང་དང་དྲག་པོ་གཉིས་ལས་དབང་གི་དགུག་པའོ། །༽གསོད་པ་ཉིད་ལ་མེ་ཡི་ཕྱོགས། །སྡང་བསྟེ་དབྱེ་བར་བྱ་བ་
ལ་བདེན་བྲལ་དུ། །བལྟའོ། །གནས་ལས་ཏེ་ནས་བསྐྲད་པ་ལ་རླུང་གི་ཕྱོགས། །སུ་བལྟའོ། །༼དབང་དང་དགུག་པ། ༽གནོན་པ་སྟེ་རེངས་པར་བྱེད་པ་ལ་ནི་དབང་ལྡན་ཕྱོགས། །སུ་བལྟའོ། །ཞི་ལ་ཁ་དོག་དཀར་པོ་སྟེ། །རྒྱས་པ་ལ་ནི་སེར་པོར་བྱ། །དབང་དང་
དགུག་པ་དག་ལ་དམར། །ཁ་དོག་ནག་པོ་གསོད་པ་ལའོ། །ལས་རྣམས་སྒྲུབ་པའི་ཚེ་བསམ་པའི་ཁྱད་པར་ནི་བྱམས་པའི་སེམས་ཀྱིས་དང་ཞི་བ་ལ། ༼ལས་རྣམ་སྒྲུབ་པའི་ཚེ་ཁ་དོག་གི་ཁྱད་པར་ནི། དཀྱིལ་འཁོར་གྱི་ལྷ་དང་མེ་ལྷ་དང་ཆས་གོས་དང་མཆོད་རྫས་ཐམས་ཅད་དཀར་པོ་
སོགས་སུ་བྱའོ། །དྲག་ལས་རྨོངས་རེངས་ལ་ནི་སེར་པོར་བཤད་དོ། །༽།ནི། ཕུན་ཚོགས་སྒྲུབ་པ་ལ་དགའ་བའི་སེམས་ཀྱིས་དང་རྒྱས་པ་ལ། །ནི། བསྒྲུབ་བྱ་ལ་། ཆགས་པའི་སེམས་ཀྱིས་དང་དབང་གི་ལས་དག་ལ། །ནི། བསྒྲུབ་བྱ་ལ་ཁྲོས་པའི་སེམས་

ཀྱིས་བྱ་གསོད་པ་སོགས་ཀྱི་དྲག་ལས་ལ་ནི་འོ། །ལས་རྣམས་བསྒྲུབ་པའི་ཞག་གཅིག་གི་དུས་ནི། ཞི་བའི་ལས་རྣམས་ཕལ་ཆེར་སྲོད་ལ་བྱ། དེ་བཞིན་ཞེས་པ་ནི་རྒྱས་པ་ཡང་ཕལ་ཆེར་སྔ་དྲོ་སྟེ་ནངས་པར་བྱ། །བ་ཡང་བསྔགས་པའི་དུས་སོ། །དབང་དང་མངོན་སྤྱོད་དག་གི་
ལས། །ཉི་མ་གུང་དང་མཚན་ཕྱེད་ལའོ།། བ་ནི་དུས་ཚིགས་དེ་དེ་ལ་བསྔགས་པའི་དུས་ཡིན་གྱི་ཞག་གཅིག་གི་སྐབས་གཞན་དུ་མི་བྱ་བ་ནི་མ་ཡིན་ནོ། །དེའི་ཕྱིར་ཕལ་ཆེར་ཞེས་གསུངས་སོ། །རྒྱུད་རྡོར་ཕྲེང་ལོགས་སུ་བསྒྱུར་བ་ལས་ཞི་བ་ཐོ་རངས་བྱ་ཞེས་པ་ནི་དཔེ་མ་དག་པ་ལས་བསྒྱུར་བའོ། །
 ༈ རྫོགས་པའི་རིམ་པ་ཟུང་འཇུག་ལ་གནས་པས། །ཕྱིའི་ཁ་ལྟ་ཕྱོགས་དང་ཆས་གོས་མི་མཐུན་པ་དང༌། ཕྱིའི་དུས་ལ་མི་ལྟོས་པས་ནང་གི་བདག་ཉིད་ཅན་གྱི་དུས་ལ་བརྟེན་ཏེ། ཞི་བ་ལ་སོགས་པའི་ལས་རྣམས་བྱའོ། །ཞེས་བྱ་བ་ནི་རྫོགས་རིམ་པས་ལས་སྒྲུབ་
པའི་ཁྱད་པར་ཏེ། ཁྱད་ཆོས་སོ། །བཅོམ་ལྡན་འདས་ཀྱིས་ཇི་སྐད་དུ་བཤད་པའི་རྒྱུད་ལས། ཕྱག་ན་རྡོ་རྗེས་གསོལ་པ། བཅོམ་ལྡན་འདས་ནང་གི་བདག་ཉིད་ཅན་གྱི་དུས་ཞེས་གང་ལ་བགྱི། བཅོམ་ལྡན་འདས་ཀྱིས་བཀའ་སྩལ་པ། ཕྱག་ན་རྡོ་རྗེ་ནང་གི་བདག་ཉིད་ཅན་
གྱི་དུས་༼ནི་ཤྲདྷཱ་དང་སྐལ་ལྡན་གྲགས་པས་དགོངས་པ་ལུང་སྟོན་ལ་བཤད་པ་ལྟར་བྱ་ཡི་རྡོ་རྗེ་ཕྲེང་བ་མིན་ནོ། །ད་ལྟ་འགྱུར་བའི་དགོངས་པ་ལུང་སྟོན་ལ་མི་སྣང་ཡང༌། རྒྱུད་དེའི་བསྒྱུར་འཕྲོ་ལས་འདུག་པས་དེར་ཡོད་པ་མི་འགལ་ལོ། །༽རླུང་ལ་བརྟེན་ནས་དངོས་གྲུབ་བསྒྲུབ་པ་ནི། ཉན་ཐོས་སོགས་
ལ་ལྟོས་ན་རྒྱུད་སྡེ་འོག་མ་གསུམ་ནི་༼གསང་བ་ཆེན་པོ་བས་ཤིན་ཏུ་གསང་བ་ཟེར། ༽གསང་བ་ཆེན་པོ་ཡིན་ལ། དེ་གསུམ་ལས་ཀྱང་ཚུལ་འདི་ཤིན་ཏུ་གསང་བའོ་ཤིན་ཏུ་ཕྲ་བ་ནི་བླ་ན་མེད་པའི་བསྐྱེད་རིམ་པ་རྣམས་ཀྱིས་མངོན་དུ་གྱུར་པའི་ཡུལ་མིན་པའོ། །རླུང་གི་དངོས་གྲུབ་

བསྒྲུབ་པ་འདི་ནི་བྱང་ཆུབ་ཀྱི་སེམས་འོད་གསལ་ཀྱིས་བྱིན་གྱིས་བརླབས་པའི་མཐུ་ཡིན་ཏེ། རླུང་གི་བྱེད་ལས་ནི་སེམས་ཅན་གྲོལ་བར་བྱེད་པའི་ཕྱིར་དེ་ཁོ་ན་ཉིད་རྟོགས་པའི་ཡེ་ཤེས་ཡིན། །ཞེས་པ་དེ་དང་འདྲའོ། །སྦྲུལ་ལ་སོགས་པའི་སྔགས་
རྣམས་ཀྱི་བསྒྲུབ་བྱ་སྒྲུབ་པ་ལ་དངོས་གྲུབ་གྲུབ་པ་དང་འདྲ་བ་ཡིན། །ནོ། སྔགས་ཀྱི་བསྒྲུབ་བྱ་གང་ཞེ་ན་ཞི་དང་རྒྱས་པའི་ལས་དག་དང༌། །དེ་བཞིན་དབང་དང་མངོན་སྤྱོད་གྲུབ་པ་ཡིན་ལ། །དེ་བསྒྲུབ་པ་ལ་རླུང་བསྔགས་སོ། །རླུང་དེ་ཉིད་ཀྱིས་སྐལ་བ་དང་ལྡན་པར་བྱེད་པས་བཅོམ་
ལྡན་དང་དབང་པོའི་ཤེས་པས་གཟུང་བྱ་མིན་པ་དང༌། དེ་ལ་གོམས་པས་གཟུང་འཛིན་གྱི་རྣམ་རྟོག་ཞི་བར་བྱེད་པ་དང་སྟེ། །སེམས་ཀྱི་བཞོན་པར་གྱུར་ནས་སེམས་འཁྲིད་པས་ན་སེམས་ཀྱི་དབྱིངས་ཏེ་རྒྱུ་དང་དེ་བཞིན་གཤེགས་པ་སྔར་བཤད་པའང་ཡིན། །ནོ། མེ་ཏོག་ལ་དྲི་
གནས་པ་ཇི་ལྟ་བར། །དེ་བཞིན་དུ་འགྲོ་བ་རྣམས་ཀྱི་འི་སྙིང་ལ་སྟེ། སེམས་ལའང་རླུང་གནས། །སོ། མེ་རླུང་གི་རྗེས་ལ་རླུང་གི་རླུང་རྒྱུ་བ་སོགས་ཀྱི་རིམ་ནི་རླུང་བཞི་པོ་དེ་རྒྱུ་བའི་གོ་རིམ་བཤད་པ་ཇི་བཞིན་དུ། །བཞི་པོ་དེ་གང་གིས་གཙོ་བོ་བྱས་ནས་རྒྱུ་བའི་ཡུན་ནི་དགུ་བརྒྱ་
པ་ཕྲག་རེའི་ཐུན་ཕྱེད་ཀྱི་ནི་དུས་སུ་གནས། །སོ། མེ་དང་རླུང་དང་དབང་ཆེན་དང༌། །ཆུ་སྟེ་དེ་འདྲ་བ་དེ་ཡང་སོ་སོའི་དཀྱིལ་འཁོར་ཏེ། །རེ་རེས་གཙོ་བོ་བྱས་ནས་རྒྱུ་བའི་ཡུན་ཡིན་ནོ། །དེ་བཞིའི་ཁ་དོག་ནི། དམར་དང་གནག་དང་དེ་བཞིན་སེར། །དཀར་པོ་ཉིད་དེ་མདོར་བསྡུས་
ཏེ་བཤད་པའོ། །༼མཉམ་གནས་ཀྱི་རླུང་ནག་པོར་བཤད་པ་རྣམས་ལེའུ་གསུམ་པའི་སྐབས་སུ་བཤད་པ་བཞིན་དུ་ཤེས་པར་བྱའོ། །༽ཞེས་གསུངས་སོ། །རྒྱུད་ཀྱི་གཞུང་དེ་དག་གིས་ནི་འདི་སྐད་དུ་སྟོན་པར་འགྱུར་ཏེ། ཆུའི་དཀྱིལ་འཁོར་གྱི་རླུང་སྲོག་འཛིན་

སྙིང་ཁའི་པདྨ་ལ་༼འགྲེལ་པ་འདིར་རྩ་འཁོར་ཞེས་མ་བཤད་པར་སྙིང་གའི་པདྨ་ཞེས་སོགས་གསུངས་པ་རྣམས་ཀྱི་དོན་ནི་རྩ་འཁོར་ལ་གོ་བར་བྱ་སྟེ། བཤད་རྒྱུད་རྡོར་ཕྲེང་ལས། འཁོར་ལོའི་མིང་ཅན་པདྨ་རྣམས། །རིམ་གྱིས་རིམ་གྱིས་བྱེ་བར་འགྱུར། །ཞེས་གསུངས་པ་ལྟར་རོ། །༽གནས་པ་དེའི་འབྱུང་
བའི་དུས་སུ། འོད་ཟེར་ཁ་དོག་དཀར་པོར་བྱུང་ནས་ཐུན་ཕྱེད་དུ་སྟེ་དགུ་བརྒྱ་པ་ཕྲག་གཅིག་ཏུ་གནས་ཏེ་དེའི་ཚེ་རྡོར་བཟླས་ཀྱི་ཞི་བ་ཆེན་པོའི་ལས་བྱའོ། །དབང་ཆེན་གྱི་དཀྱིལ་འཁོར་བཤང་སྒོའི་༼དེའི་ཞེས་པ་བཞི་འབྱུང་བའི་བཞི་རྣམས་འགྱུར་གསར་གཉིས་ལ་མེད་དོ། །
འོད་ཟེར་ཞེས་པ་བཞི་ཀ་རླུང་བཞིའི་ཁ་དོག་སྟོན་པར་གཟུང་ངོ༌། །༼པདྨར་གནས་པ་དེའི་འབྱུང་བ་ན་འོད་ཟེར་ཁ་དོག་སེར་པོར་བྱུང་ནས་ཐུན་ཕྱེད་དུ་གནས་ཏེ་༼རྒྱུད་རྡོར་ཕྲེང་ལས། འདོམས་ན་གནས་པའི་ཐུར་སེལ་ནི། །ཞེས་རྒྱུ་ཞབས་ཀྱི་གསང་གནས་ཀྱི་འཁོར་ལོར་གནས་པར་གསུངས་ཤིང༌། ཡང་
དེ་ཉིད་ལས། ཧཱ་ནི་ཐུར་སེལ་མིང་ཅན་རླུང༌། །བཤང་སྒོ་གསང་བའི་དབུས་ན་གནས། །ཞེས་གསུངས་པའི་གསང་བའི་པདྨ་ཐུར་སེལ་གྱི་གནས་དངོས་གཞི་ཡིན་པས་བཤང་སྒོར་གནས་པ་ནི། ཐུར་སེལ་གྱིས་དྲི་ཆེན་བཤང་སྒོ་ནས་ཐུར་དུ་སེལ་བ་ལ་དགོངས་སོ། །དེ་བཞིན་དུ་བཤང་སྒོའི་པདྨར་གནས་པ་ཞེས་འབྱུང་བ་ཡང་
གསང་བའི་པདྨ་ལ་དགོངས་པའོ། །། ༽དེའི་ཚེ་རྒྱས་པ་བྱའོ། །མེའི་དཀྱིལ་འཁོར་གྱི་རླུང་གྱེན་རྒྱུ་ལྐོག་མའི་པདྨ་ལོངས་སྤྱོད་ཀྱི་འཁོར་ལོ་ལ་གནས་པ་དེའི་འབྱུང་བ་ན། འོད་ཟེར་དམར་པོར་བྱུང་ནས་ཐུན་ཕྱེད་དུ་གནས་ཏེ་དེའི་ཚེ་དབང་དང་དགུག་པ་དག་བྱའོ། །རླུང་གི་དཀྱིལ་འཁོར་༼
འདིར་ཐུགས་རྗེ་ཞབས་ཀྱིས། སྒྲུབ་ཐབས་སུ་སྭཱ་ཡིག་ལྟེ་བ་དང༌། རྐང་པ་གཉིས་ལ་ཧཱ་དགོད་པར་གསུངས་པས། བཤང་སྒོའི་པདྨར་གནས་པའི་རླུང་ནི་རླུང་གི་རླུང་ལ་བྱའོ། །ཞེས་ཟེར་བ་མི་ལེགས་སོ། །༽གྱི་རླུང་མཉམ་གནས་ལྟེ་བའི་པདྨ་སྤྲུལ་པའི་འཁོར་ལོ་ལ་གནས་པ་དེའི་འབྱུང་བ་ནི། འོད་

ཟེར་གནག་ཅིང་སྔོ་བ་བྱུང་ནས་ཐུན་ཕྱེད་དུ་གནས་ཏེ་དེའི་ཚེ་དྲག་པོའི་ལས་བྱའོ། ། ༈ ད་ནི་ལེའུ་ལ་འཇུག་པར་བྱ་སྟེ། དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ནི་མི་བསྐྱོད་པ་ལ་སོགས་པའོ། །དམ་ཚིག་ནི་
ལྷ་མོ་རྣམས་སོ། །དེ་རྣམས་ཀྱི་བདག་པོ་ནི་རྡོ་རྗེ་འཆང་ཆེན་པོའོ། །ཞི་བ་ནི་རིམས་ལ་སོགས་པ་ཉེ་བར་ཞི་བའོ། །དེར་འགྲོ་བ་བྱེད་པས་ན་ཞི་བའི་དམ་ཚིག་གོ། དེར་འགྲོ་བ་ནི་འདི་ལྟར་ཁྱད་པར་དུ་གྱུར་པས་ན་མཆོག་སྟེ། རྡོ་རྗེ་འཆང་དེ་སྐད་ཅེས་བྱ་བའི་ཏིང་ངེ་འཛིན་
འཇིན་གྱི་གནས་སྐབས་ཀྱི་ཁྱད་པར་ལ་སྙོམས་པར་ཞུགས་པའོ། །༼ལེའུ་འདིར་ཕྲེང་སྔགས་བཅུ་གསུམ་གྱིས་ལས་སྒྲུབ་པའི་སྐབས་སུ། སྟོན་པ་ཏིང་ངེ་འཛིན་སོ་སོ་ལ་སྙོམས་པར་ཞུགས་པ་ནི། རང་རང་གི་སྐབས་ཀྱི་ལྷ་རྣམས་དང་དེ་རྣམས་སྐྱེད་པའི་ཏིང་ངེ་འཛིན་དབྱེར་མེད་པས་སོ་སོར་མ་ཕྱེ་
བ་དང༌། ལྷ་དང་སྔགས་དེ་དང་དེས། ལས་དེ་དང་དེ་བསྒྲུབ་པར་བྱ་བ་ཞིག་བཤད་སྙམ་དུ་ཐུགས་རྩེ་གཅིག་ཏུ་བཞག་པའོ། །སྔགས་ཕྱུང་བ་ནི་ལྷ་དང་དབྱེར་མེད་པའི་སྔགས་སྒྲའི་རྣམ་པར་ཕྱུང་བ་སྟེ་དེ་ཐམས་ཅད་ལ་གོ་བར་བྱའོ། །༽དེ་བཞིན་གཤེགས་པ་ཐམས་ཅད་ཅེས་བྱ་བ་ནི་སྒྲུབ་པ་པོ་
རྣམས་སོ། །དེ་རྣམས་ཀྱིས་བཙུན་མོའི་སྐད་དོད་བྷཱ་རྱཱ་ལ་ངེས་ཚིག་གི་དྷཱ་ར་ཡི་ཏ་བྱཾ་ཞེས་པ་གཟུང་བར་བྱ་བ་ཡིན་པས་ན་བཙུན་མོ་སྟེ་གཟུངས་སྔགས་ཡིན་ལ། གཟུངས་སྔགས་དེ་རྡོ་རྗེ་འཆང་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་བསྡུས་པ་ལས་སྒྲའི་ཚུལ་དུ་ཕྱུང་
ཞིང་བཀའ་སྩལ་པའོ། །ཨོཾ་ཞེས་བྱ་བ་ལ་སོགས་པ་ནི་སྔགས་ཡིན་ལ་སྔགས་འདིའི་མིང་ནི་སྦྲུལ་ཞེས་བྱ་སྟེ། ཐོག་མར་ཨོཾ་ཡིག་གདེངས་ཀ་འདྲ་བ་དང༌། བར་དུ་སྦྲུལ་གྱི་ལུས་ལྟ་བུ་དང༌། མཐར་སྭཱཧཱ་མཇུག་མ་ལྟ་བུ་ཡོད་པའི་ཕྱིར་རོ། །དེ་ཡང་རྡོ་རྗེ་གཙུག་ཏོར་གྱི་རྒྱུད་

ཐོག་མར་ཨོཾ་ལྡན་ཐ་མར་ནི། །སྭཱ་ཧཱར་ཡང་དག་ལྡན་པ་འདི། །སྦྲུལ་ཏེ་ཞི་བའི་ལས་ཅན་དུ། །སྔགས་སྟོན་རྣམས་ཀྱིས་ཤེས་པར་བྱ། །ཞེས་གསུངས་པས་སོ། །སྔགས་ཀྱི་མིང་བསྟན་ནས། སྔགས་ཀྱི་དོན་བཤད་པར་བྱ་སྟེ། འདི་ལྟ་སྟེ། ཡི་གེ་ཨ་དང་། ཨུ་ལས་
ཨོ་དང༌། ཨཾ་སྟེ། དེ་རྡོ་རྗེ་གསུམ་གྱི་བདག་ཉིད་དུ་གྱུར་༽འཇོག་ལུགས་ནི། སྐལ་ལྡན་གྱིས། ཨ་མི་བསྐྱོད་པ། ཨུ་སྣང་མཐའ། མ་ཡིག་རྣམ་སྣང་དུ་འཆད་ལ། ལོ་ཙྪ་བ་ཁ་ཅིག་ཨ་དྷེ་ཧ་ཙ་ལུས། ཨུ་ཙ་ར་ངག་ཨཾ་མ་ན་ཙ་ཡིད་དུ་འདོད་དོ། །༼པས་ཨོཾ་ཞེས་བྱ་སྟེ། དེ་ལྟར་༼
གྱི་ཨ་ཡིག་བརྗོད་པའི་དོན་ཡིན་པས་ཕྱིས་ལ་ཐིག་ལེ་ཨོ་ལ་བྱིན་པས་ཨོཾ་མོ། །༼ཤེས་ནས་ཨོཾ་ཡིག་བརྗོད་པས་བསོད་ནམས་ལེན་པ་སྟེ་དགེ་བ་སྡུད་པའོ། །རུ་རུ་ཞེས་བྱ་བ་ལ། རུའི་སྒྲ་ནི་སྔགས་ཀྱི་ལྷ་རྣམས་ཀྱི་གནས་སོ། །སྥུ་རུ་ཞེས་བྱ་བ་ནི་སྥུ་རུ་སྥ་ར་ཎ་སྟེ་གསལ་
བར་བྱེད་པའོ། །ཛྭ་ལ་ནི་གཟི་བརྗིད་ཡིན་ལ། དེ་ཡང་འདིར་ཤིན་ཏུ་ཡང་ནད་ཀྱི་ཟུག་རྔུ་སྲེག་པའི་གཟི་བརྗིད་དང་ལྡན་པར་མཛོད་ཅིག་པའོ། །ཏིཥྛ་ཞེས་པ་ནི་བརྟན་པའམ་ཞུགས་༽སྔགས་ཀྱི་ལྷའི་ཚོགས་སོ་ཟེར། སྥུ་རུ་ནི་སྤྲོ་བ་ལ་སྟེ་གསལ་བར་མཛོད་ཅིག་པའོ་ཟེར། 
དོན་ནི་སྤྱན་མ་དང་རྣམ་སྣང་སོགས་ཀྱི་ལྷའི་ཚོགས་འོད་ཟེར་སྤྲོས་ཏེ། བསྒྲུབ་བྱ་ལ་ནད་མེད་པ་སོགས་གསལ་བར་མཛོད་ཅིག་ཅེས་པའོ། །༽ཤིག་པ་སྟེ། དེ་ཡང་འདིར་བདག་གི་བསམ་པ་མ་ལུས་པར་རྫོགས་པར་བྱ་བའི་ཕྱིར་ཞུགས་ཤིག་པའོ། །སིདྡྷ་ལོ་ཙ་ནེ་ཞེས་པ་ནི་གྲུབ་
པའི་སྤྱན་ཞེས་པ་སྟེ། དེ་ཡང་འདིར་ཐོགས་པ་མེད་པར་གྲུབ་པའི་ལོ་ཙ་ན་སྟེ། སྤྱན་གང་ལ་ཡོད་པ་དེ་ནི་སིདྡྷ་ལོ་ཙ་ནེ་ཞེས་བྱའོ། །སརྦ་ནི་ཐམས་ཅད་ཨརྠ་ནི་དོན་སཱ་དྷ་ནི་གྲུབ་པ་ཞེས་པ་འདི་ནི་ཀྱེ་དོན་ཐམས་ཅད་གྲུབ་པ་ཞེས་ལྷ་ལ་བོད་པའོ། སྭཱཧཱ་ཞེས་

བྱ་བ་ནི་ཞི་བའི་ལས་གསལ་བར་བྱེད་པའི་ས་བོན་ཏེ་འདིར་ཞི་བའི་ལས་ཀྱི་གཟི་བརྗིད་བསྐྱེད་པར་བྱ་བའི་ཕྱིར་སྔགས་སྤེལ་བར་བྱ་སྟེ། སྤེལ་ལུགས་ཇི་ལྟར་བྱ་ཞེ་ན། སྭཱ་ཧཱའི་སྔོན་དུ་འགྲོ་བའི་ཆེ་གེ་མོ་ཤཱནྟིཾ་ཀུ་རུ་ཞེས་བྱ་བ་ནི་འོ། །༼
ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་ཨརྠ་སཱ་དྷ་ནི་ཆེ་གེ་མོའི་ཤཱནྟིཾ་ཀུ་རུ་སྭཱཧཱ། ཞེས་པའོ། །འདིར་ཕྲེང་སྔགས་རྣམས་ཀྱིས་ལས་སྒྲུབ་པ་ལ་བསྐྱེད་རིམ་བརྟན་པ་སོགས་སྔར་དང་འདྲ། ཁྱད་པར་དུ་འོག་ནས་འཆད་པ་ལྟར་སྔགས་གང་གིས་ལས་སྒྲུབ་པའི་སྔགས་ལ་འབུམ་ཕྲག་གཅིག་དང༌། ལས་ཐམས་
ཅད་པའི་དབང་གི་ཐབ་ཏུ་སྔགས་དེས་ལྷ་དབང་དུ་བྱེད་པའི་སྦྱིན་སྲེག་ཁྲི་ཕྲག་གཅིག་བྱ་བ་སྔོན་དུ་གཏོང་བ་ནི་སྔགས་ལ་གཞོལ་བས་ལས་སྒྲུབ་པ་ཐམས་ཅད་ལ་འདྲའོ། །འདིར་རྣམ་སྣང་གི་སྒོ་ནས་དང་པོ་སྦྱོར་བ་དང་དཀྱིལ་འཁོར་རྒྱལ་མཆོག་བྱས་ལ། ལས་རྒྱལ་མཆོག་གི་དུས་སུ་རང་གི་ཡེ་ཤེས་སེམས་དཔའི་ཐུགས་
ཀར་ཟླ་བའི་སྟེང་གི་འཁོར་ལོ་ལ་ཏིང་ངེ་འཛིན་སེམས་དཔའ་ཨོཾ་བསམ། དེ་ལ་སྔགས་ཀྱི་ཡི་གེ་རྣམས་གཡས་བསྐོར་དུ་མགོ་གྱེན་བསྟན་ཁ་དོག་དཀར་པོས་བསྐོར་བ་དགོད། མདུན་དུ་ཟླ་བའི་སྟེང་དུ་བསྒྲུབ་བྱ་ནད་པ་ལྟ་བུ་དེ་བསམ། སྔགས་ཀྱི་ཕྲེང་བ། མུ་ཏིག་སྟར་ལ་བརྒྱུས་པ་བཞིན་བྱུང་ནས། རང་གི་སྣ་བུག་
གཡོན་ནས་བྱུང༌། བསྒྲུབ་བྱའི་སྣ་བུག་གཡས་ནས་བཅུག་ལ། སྙིང་ཁར་བཀོད་པའི་འོད་ཀྱིས་བསྒྲུབ་བྱའི་ལུས་ལ་ཡོད་པའི་ནད་གདོན་སྡིག་སྒྲིབ་ཐམས་ཅད་ཤ་ཟའི་གཟུགས་སུ་བསྒྲུབ་བྱའི་སྣ་བུག་གཡོན་པ་ནས་ཕྱིར་ཕྱུང་བར་བསམས་ལ། སྔགས་བཟླས་པས་ནད་ལ་སོགས་པ་ཞི་བར་འགྱུར་ཏེ། བླ་མ་
སྔ་མ་རྣམས་ཀྱིས་བཞེད་པའོ། །༽འདིར་སྔགས་ཀྱི་ཡི་གེའི་གཟུགས་དང་མེ་ཏོག་དང་སྤོས་ལ་སོགས་པ་རྣམས་ནི་ཁ་དོག་དཀར་པོ་ཉིད་དུ་བསམ་པར་བྱའོ། དེ་ནས་ཞེས་བྱ་བ་ལ་སོགས་པ་ལ། གཟུངས་འདི་ནི་གསུངས་ཙམ་གྱིས་ཏེ་འདི་བཀའ་སྩལ་མ་

ཐག་གི་མོད་ལ་ཡང་འབྱོར་པ་ཀུན་ལ་དགྱེས་པ་རྣམས་ཞེས་བྱ་བ་སྟེ། སེམས་ཅན་ཐམས་ཅད་ནད་མེད་པར་བཞེད་པའི་འཁོར་རྣམས་སོ་འོ། །སངས་རྒྱས་རྡོ་རྗེ་ནི་རྣམ་པར་སྣང་མཛད་དེ་དེ་རྗེས་སུ་དྲན་པས་མཉེས་ཤིང་ཡིད་མགུ་བར་གྱུར་ཅིང་དགྱེས་པར་གྱུར་
པས་རྩེ་གཅིག་པར་གྱུར་པ་ཐོབ་པར་གྱུར་ཏོ། །སངས་རྒྱས་ནི་སྒྲུབ་པ་པོར་མངོན་པར་འདོད་པ་རྣམས་སོ། །དེ་རྣམས་ཀྱི་ཞི་བ་འབྱུང་བའོ་སྟེ། གཟུངས་འདི་གཙོ་བོར་ཞི་བ་སྐྱེད་པ་ཡིན་ཀྱང༌ཞི་བ་འབྱུང་བ་འབའ་ཞིག་ཏུ་མ་ཟད་ཀྱི། བསྐུལ་བ་སྟེ་རྒྱས་པ་སོགས་ཀྱི་སྤེལ་ཚིག་
དང་ཁ་དོག་གསུམ་དང་བསམ་༼རྣམ་སྣང་རྗེས་སུ་དྲན་པར་བཤད་པས་ནི་ལས་འདི་རྣམ་སྣང་གི་སྒོ་ནས་བྱ་བར་བསྟན་ནོ། །༽པ་གསུམ་པོའི་བྱེ་བྲག་གིས་ལས་ཐམས་ཅད་རབ་ཏུ་སྒྲུབ་པའོ། །རྡོ་རྗེ་དམ་ཚིག་ནི་རྣམ་པར་སྣང་མཛད་དེ་དེ་སྐུལ་བར་བྱེད་པས་ན་རྡོ་རྗེ་
དམ་ཚིག་བསྐུལ་བར་མཛད་མ་སྟེ་གཟུངས་སོ། །ཤི་བ་སློང་བར་བྱེད་པས་ན་ཤི་བ་སོས་པར་བྱེད་པར་ཞེས་བྱ་སྟེ། དེ་དག་ནི་སྔགས་ཀྱི་མཐུ་གསུངས་པ་ཡིན་ནོ། །གསུངས་ཞེས་བྱ་བ་ནི་བཅོམ་ལྡན་འདས་རྡོ་རྗེ་འཆང་ཆེན་པོས་གསུངས་སོ་ཞེས་པ་སྟེ་སྡུད་པར་
བྱེད་པའི་ཚིག་གོ། ༈ དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ནི་རྡོ་རྗེ་འཆང་ཆེན་པོའོ། །སྐུ་གསུམ་ནི་ཁམས་གསུམ་མོ། །དེ་དང་མཉམ་པར་རྗེས་སུ་འཇུག་པའི་ཕྱིར་སྐུ་གསུམ་གྱི་དམ་ཚིག་ནི་ཁྲོ་བོ་མི་བསྐྱོད་པའོ། །དེ་ཉིད་ནི་མི་ཕྱེད་
པས་ན་རྡོ་རྗེའོ། །དེ་གང་ཡིན་པ་དེ་ནི་སྐུ་གསུམ་གྱི་དམ་ཚིག་རྡོ་རྗེ་ཁྲོ་བོ་སྟེ་བཅོམ་ལྡན་འདས་སོ། །དངོས་པོ་ནི་དངོས་པོའི་སྐད་དོད་བྷ་བ་ལ་བྷ་བནྟི་འབྱུང་བ་སྟེ། སྒྲུབ་པ་པོའི་ཡིད་ལ་རྣམ་པར་འཚེ་བར་བྱེད་པའི་དོན་དུ་འབྱུང་བར་བྱེད་དོ། །ཞེས་བྱས་ནས་བགེགས་རྣམས་སོ། །

དེ་རྣམས་མེད་པས་དངོས་པོ་མེད་པའོ། །དེའི་དམ་ཚིག་ནི་འདའ་བར་མི་བྱ་བའོ། །དེ་ཉིད་མི་ཕྱེད་པས་ན་རྡོ་རྗེ་སྟེ། ཏིང་ངེ་འཛིན་གང་ལ་དེ་སྐད་ཅེས་བྱ་བ་དེ་ལ་སྙོམས་པར་ཞུགས་ཤིང་དམིགས་པའོ། །རྡོ་རྗེ་འཛིན་ཐམས་ཅད་ནི་གདུག་པ་
ཅན་ཐམས་ཅད་འཇིགས་པར་མཛད་པས་རྡོ་རྗེ་འཛིན་པའོ། །དེའི་བཙུན་མོའི་མཆོག་ནི་བཙུན་མོའི་མཆོག་ལྟར་གཟུངས་ཐམས་ཅད་ཀྱི་གཙོ་བོར་གྱུར་པ་སྟེ། མཱ་མ་ཀཱིའི་གཟུངས་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །ཨོཾ་ཞེས་བྱ་བ་ལ་
སོགས་པ་ལ། མིང་ནི་སྦྲུལ་ཏེ་ཨོཾ་གྱི་དོན་ནི་བཤད་ཟིན་ཏོ། །ཤཾ་ཀ་རེ་ཤཱནྟིཾ་ཀ་རེ་ཞེས་པ་དང༌། འོག་གི་གྷུ་ཊྚི་ནི་ཞེས་པ་གཉིས་སྦྲེལ་བའི་བོད་༼གཟུངས་ལ་བཙུན་མོ་ཞེས་པ་ནི་སྔར་བཞིན་ནོ། །༽པའོ་སྟེ། གྷུ་ཊྚ་དང་གྷཱ་ཏ་ཡ་ཞེས་པ། གཉིས་
ནི་རྦོད་པའོ། །ཤཾ་ཀ་རེ་ཞེས་པའི་ཤཾ་གི་སྒྲ་ལ་ཤ་མ་ཨུ་པ་ཤ་མ་ནི་ཉེ་བར་ཞི་བའོ་སྟེ། དེ་ཡང་བགེགས་གདུག་པ་རྣམས་ཉེ་བར་ཞི་བར་མཛད་པས་ན་ཤཾ་ཀ་རེའོ། །བགེགས་གདུག་པ་རྣམས་ཉེ་བར་ཞི་བའི་འོག་ཏུ་དེ་དག་གིས་བྱས་པའི་ནད་ཞི་
བར་མཛད་པས་ན་ཤཱནྟིཾ་ཀ་རེའོ། །གྷུཊྚ་ནི་གདུག་པ་རྣམས་གཞིག་པར་གྱིས་ཤིག་ཅེས་རྦོད་པ་སྟེ། གྷུཊྚའི་སྒྲ་ནི་རབ་ཏུ་འཇོམས་པའོ། །གྷུཊྚི་ནི་གྷུཊྚི་ནི་ཞེས་པ་ནི་གདུག་པ་རྣམས་རབ་ཏུ་བརླག་པ་སྟེ་ཤིན་ཏུ་རྦོད་པའི་ཕྱིར་ལན་གཉིས་སྨོས་སོ། །
གྷ་ཏ་ཡ་ཞེས་པ་ནི་འཁོར་རྣམས་ཀྱང་རློག་ཏུ་ཆུག་ཅིག་པ་སྟེ། འདི་ལ་ཧ་ན་ནི་འཚེ་བལ་འོ། །༼ཞེས་བྱིངས་ལས་བཤད་པའི་༼ཞེས་སྒྲའི་བྱིངས་ལས་བཤད་པའི་ཕྱིར་རོ། །༽བའི། །དེ་ཡང་རྷ་ཞེས་པའི་ཧའི་སྒ་ལས་ཡིན་ཟེར་རོ།།༼འདིར་ཡང་སྭཱཧཱའི་

སྔོན་དུ་འགྲོ་བའི་ཆེ་གེ་མོ་རཀྵ་རཀྵ་ཞེས་བྱ་བ་དང་སྤེལ་ལོ། །༼མི་བསྐྱོད་པའི་ཏིང་ངེ་འཛིན་གཞན་གཉིས་སྔོན་དུ་བཏང་ནས། ལས་རྒྱལ་མཆོག་གི་དུས་སུ་བསྲུང་བྱ་གང་ཡིན་དེའི་མགོ་ལ་ཧཱུཾ་ལས་མི་བསྐྱོད་པའི་རྡོ་རྗེ་རྩེ་ལྔ་པ་གྱེན་དུ་འགྲེང་བའི་ལྟེ་བར་མཱ་མ་ཀཱི་སེམས་དཔའ་སུམ་བརྩེགས་སུ་སྐྱེད་པའི་༼
བ་ནི་ཨོཾ་ཤཾ་ག་རེ་ཤཱནྟིཾ་ག་རེ་ཤཱནྟིཾ་ག་རེ་གྷུ་གྷུ་གྷུ་ནིགྷཱ་ཏ་ཡ་གྷཱཾཏ་ཡ་གྷུ་ནི། ཆེ་གེ་མོ་ལ་རཀྵ་རཀྵ་སྭཱཧཱ་ཞེས་པའོ། །༽ཏིང་ངེ་འཛིན་སེམས་དཔའི་མཐར་ཕྲེང་སྔགས་བཀོད། དེ་ལས་འཕྲོས་པའི་རྡོ་རྗེ་ཕྲ་མོ་རྣམས་གཅིག་ཏུ་གྱུར་པའི་རྡོ་རྗེའི་གོ་ཆས་སྤྱི་གཙུག་ནས་རྐང་པའི་བར་གོ་བགོས་པར་བསམས་ལ། 
སྔགས་བཟླས་ན་བསྲུང་བ་ཆེན་པོར་འགྱུར་ཏེ་ཕལ་ཆེ་བ་སྙིམ་ཏོག་གི་དགོངས་པའོ། །༽དེ་ནས་ཞེས་བྱ་བ་ལ་སོགས་པ་ལ། རྡོ་རྗེ་གསུམ་ནི་སེམས་ཅན་ཐམས་ཅད་དོ། །དེ་རྣམས་དང་རང་བཞིན་དབྱེར་ཀྱིས་མི་ཕྱེད་པས་རྡོ་རྗེ་ལྟ་བུའི་ལུས་གང་ཡིན་པ་དེ་ནི་སྐུ་
གསུམ་དབྱེར་མེད་རྡོ་རྗེ་ཅན་ཏེ་སྒྲུབ་པ་པོའོ། །དེ་དགའ་བས་མཉེས་པའི་སྤྱན་གྱི་ཨུཏྤལ་གདངས་ནས་སུ། རྡོ་རྗེའི་ཐུགས་ནི་སྟེ་མི་བསྐྱོད་པ་རྗེས་སུ་དྲན་ནོ། །བདུད་ལ་སོགས་པ་ལས་བསྲུང་བ་དེ་ཉིད་མི་ཕྱེད་པས་ན་རྡོ་རྗེའོ། །དེའི་སྦྱོར་བ་ལ་བསྲུང་བའི་ལས་
ཀྱི་མཆོག་རྣམས་ལ་རྟག་ཏུ་སྟེ། དུས་ཐམས་ཅད་དུ་སྐུ་གསུམ་གྱི་དངོས་གྲུབ་རྩོལ་བར་བྱེད་པའོ། །གཞན་ཡང་རྡོ་རྗེ་ཆེན་པོ་འཇིགས་ཉེན་ནི། བགེགས་དང་ལོག་འདྲེན་གྱི་འཇིགས་པའོ། །དེས་གདུངས་ཤིང་གཟིར་བ་རྣམས་ལ་རྟག་ཏུ་སྟོབས་ནི་བྱེད་པ་སྟེ། 
བགེགས་གཞན་གྱིས་མི་ཐུབ་པའི་སྟོབས་སུ་འགྱུར་བའོ། །བཤད་དོ་ཞེས་བྱ་བ་ནི་གཟུངས་ལ་བྱའོ། །རིན་པོ་༼ཞེས་བྱིངས་ལས་བཤད་ཅེས་པའོ། །དེ་ཡང་གྷ་ཞེས་པའི་ཧའི་སྒྲ་ལས་ཡིན་ཟེར་རོ། །༼རིན་འབྱུང་ལ་བརྟེན་ནས་མཱ་མ་ཀཱིའི་གཟུངས་ཀྱིས་རྒྱས་པའི་ལས་བསྒྲུབ་ནའང་ཁ་བསྒྱུར་བའི་ཚུལ་གྱིས་ཤེས་པར་བྱའོ། །༽ཆེའི་རིགས་ཀྱི་གཟུངས་ཀྱང་འདི་

ཉིད་ཡིན་ཏེ། མཱ་མ་ཀཱི་ནི་རིགས་གཉི་གའི་ཐུན་མོང་དུ་གྱུར་པ་ཡིན་པའི་ཕྱིར་རོ།། ༈ དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ནི་རྡོ་རྗེ་འཆང་ཆེན་པོའོ། །འདོད་ཆགས་ཆེན་པོའི་དམ་ཚིག་ནི་འོད་དཔག་ཏུ་མེད་པའོ། །དེ་ཏིང་
ངེ་འཛིན་གང་གིས་གཟིགས་ཤིང་ཡུལ་དུ་བྱས་པ་དེ་ནི། འདོད་ཆགས་ཆེན་པོའི་དམ་ཚིག་ལ་གཟིགས་པ་ཞེས་བྱ་བའི་ཏིང་ངེ་འཛིན་ཅེས་བྱ་སྟེ། དེ་ལ་སྙོམས་པར་ཞུགས་ཤིང་མངོན་སུམ་དུ་མཛད་པའོ། །ཆོས་ཀྱི་དམ་ཚིག་གི་སྐུ་ནི་པདྨའི་རིགས་ཀྱི་ལྷ་མོ་
རྣམས་སོ། །དེ་རྣམས་ཀྱི་ནང་ན་བཙུན་མོའི་མཆོག་ཡིན་ཞིང་ཁྱད་པར་དུ་བཅང་བསྟེ་གཟུང་བར་བྱ་བ་ཡིན་པས་ན། བཙུན་མོའི་མཆོག་སྟེ་གཟུངས་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་བའོ། །ཨོཾ་ཞེས་བྱ་བ་ལ་སོགས་པ་ལ། ཀ་ཊེ་ཞེས་བྱ་བ་
ནི་ཤིན་ཏུ་གསོ་བ་ལ་རྣོ་བ་སྟེ། ཀ་ཊ་ཀྲིཙྪ་ཛི་བ་ནེ་ཞེས་སྒྲའི་གཞུང་ལས་ཟེར་བས་ཏེ་བྱུང་བ་ནི་ཕོངས་པ་རྣམས་གསོ་བལའོ། ཞེས་བཤད་དོ། །བི་ཀ་ཊེ་ཞེས་པ་ནི་ཕོངས་པ་རྣམས་ཁྱད་པར་དུ་གསོ་བའོ། །ནི་ཀ་ཊེ་ཞེས་པ་ནི་ཉེ་བ་སྟེ། འདིར་༼
དམན་པ་གསོ་བ་སྟེ་ཟེར། ༽སྒྲུབ་པ་པོ་དང་ཉེ་བའོ། །ཀ་ཊཾ་ཀ་ཊེ་ཞེས་པ་ནི་ཤིན་ཏུ་ཡང་གསོ་བའོ། །འདིར་སྭཱཧཱའི་སྔོན་དུ་འགྲོ་བའི་ཆེ་གེ་མོ་པུཥྚིཾ་ཀུ་རུ་བཽ་ཥ་ཊ་ཞེས་བྱ་བ་དང་སྔགས་སྤེལ་ལོ། །༼ཞེས་པ་ནི་ཨོཾ་ཀ་ཊེ་བི་ཀ་ཊེ་ནི་ཀ་ཊེ་ཀ་ཊཾ་ཀ་ཊེ་ཆེ་གེ་མོའི་དྷཱ་ན་
དྷ་ནྱ་ཡ་པུཥྚིཾ་ཀུ་རུ་བཽ་ཥ་ཊ་སྭཱཧཱ། ཞེས་པའོ། །འདིར་འོད་དཔག་མེད་ཀྱི་ཏིང་ངེ་འཛིན་གཞན་གཉིས་སྔོན་དུ་བཏང་ནས་ལས་རྒྱལ་མཆོག་གི་དུས་སུ་མདུན་དུ་པདྨ་སེར་པོའི་གདན་ལ་བསྒྲུབ་བྱ་བསམ་ལ། བདག་གི་ཐུགས་ཀའི་སྔགས་ཕྲེང་ལས་སྔགས་ཕྲེང་སེར་པོ་བྱུང་བ་རང་གི་སྣ་བུག་གཡས་པ་ནས་འཐོན། 

བསྒྲུབ་བྱའི་སྣ་བུག་གཡོན་ནས་ཞུགས། སྙིང་གའི་པདྨ་སེར་པོའི་སྟེང་དུ་བཀོད་ནས་དེ་ལས་འོད་ཟེར་སེར་པོ་འཕྲོས་པས། བསྒྲུབ་བྱའི་སེར་སྣ་སོགས་ཀྱི་སྡིག་སྒྲུབ་ཐམས་ཅད་བསྲེགས། ལུས་འོད་ཟེར་སེར་པོས་བཀང༌། སྔགས་ཀྱི་རང་བཞིན་གྱི་འོད་ཟེར་སེར་པོ་འཕྲོས། དེ་ལས་རིན་པོ་ཆེ་བརྒྱད་ཀྱི་
བུམ་པས། རིན་པོ་ཆེ་ལ་སོགས་པའི་ཚོགས་དཔག་ཏུ་མེད་པ་འབྱིན་པར་བསམ་ཞིང༌། གོས་དཀར་མོའི་ཐུགས་ཀ་ནས་གསེར་དངུལ་གྱི་ཡི་གེ་ཕྱུང་ནས། བསྒྲུབ་བྱ་ལ་དབང་བསྐུར་ཞིང་རྒྱས་པར་བསམས་ན་ནོར་དང་འབྲུ་ལ་སོགས་པ་འཕེལ་བར་འགྱུར་རོ། །ཡང་ཏིང་ངེ་འཛིན་སེམས་དཔའ་ལས་འོད་
འཕྲོས་པའི་སྔགས་ཀྱི་འཕྲེང་བ་བསྒྲུབ་བྱའི་སྙིང་གར་བཀོད། དེའི་འོད་ཀྱི་གསུང་རབ་ཡན་ལག་བཅུ་གཉིས་ལ་རྨོངས་པའི་སྡིག་སྒྲིབ་བསྲེགས། ལུས་ཐམས་ཅད་སྔགས་ཀྱི་འོད་ཟེར་སེར་པོས་བཀང༌། འོད་ཟེར་ཕྱིར་འཕྲོས་གསུང་རབ་ཡན་ལག་བཅུ་གཉིས་ཀྱི་བརྗོད་བྱ་དང་རྗོད་བྱེད་ཀྱི་ཆོས་དང་སངས་
རྒྱས་ཀྱི་ཡོན་ཏན་ཐམས་ཅད་ཨཱ་ལི་ཀཱ་ལིའི་རྣམ་པར་བསྡུས་ཏེ་བསྒྲུབ་བྱ་ལ་ཐིམ་པར་བསྒོམ་ཞིང༌། ཆེ་གེ་མོའི་དྷརྨཱ་པུཥྚིཾ་ཀུ་རུ་བཽ་ཥ་ཊ་ཞེས་བཟླས་ན་ཆོས་རྒྱས་པར་འགྱུར་རོ། །འདི་གཉིས་ཀྱི་སྔ་མ་ནི་བླ་མ་སྔ་མ་རྣམས་ཀྱི་མན་ངག་དང༌། ཐུགས་རྗེ་ཞབས་ཀྱིས་བཤད་པ་ལ་བརྟེན་པ་ཡིན་ལ། ཕྱི་མ་ནི་
བླ་མ་སྔ་མ་རྣམས་ཀྱི་མན་ངག་ལ་བརྟེན་པའོ། །༽དེ་ནས་ཞེས་བྱ་བ་ལ་སོགས་པ་ལ། རྡོ་རྗེ་ཆོས་མཆོག་འཛིན་པ་རྣམས་ཞེས་བྱ་བ་ནི་པདྨའི་རིགས་ལ་ལྷག་པར་མོས་པ་རྣམས་སོ། །རྡོ་རྗེ་ཆོས་ནི་རྗེས་སུ་དྲན། །ཞེས་བྱ་བ་ནི། འོད་དཔག་ཏུ་མེད་པ་ལ་དམིགས་
པར་བྱེད་པས་མཉེས་ནས་བསམ་གཏན་ཏེ། སེམས་རྩེ་གཅིག་པ་ཐོབ་པར་འགྱུར་བ་རྙེད་པར་གྱུར་པའོ། །ཆོས་ནི་ཆེད་དུ་བརྗོད་པ་ལ་སོགས་པའོ། །༼ཞེས་པ་ནི། མདོ་སྡེ་དབྱངས་བསྙད་ལུང་བསྟན་དང༌། །ཚིགས་བཅད་ཆེད་བརྗོད་རྟོགས་པ་བརྗོད། །དེ་ལྟར་བྱུང་དང་གླེང་གཞི་

དང༌། །ཤིན་ཏུ་རྒྱས་པ་སྐྱེས་རབས་བཅས། །གཏན་ལ་ཕབ་རྨད་བྱུང་ཆོས་ཏེ། །དེ་ལྟར་ཡན་ལག་བཅུ་གཉིས་གསུངས། །ཞེས་འདོན་པ་ལྟར་རོ། །ཚིག་གསལ་ལས། བསྟན་པ་རྣམ་པ་དགུར་གསུངས་པ་ལྟར་ན། རྟོགས་བརྗོད་དང་། དེ་ལྟ་བུ་བྱུང་བ་དང༌། སྐྱེས་རབས་གསུམ་གླེང་
གཞིར་བསྡུས་པའོ། །དེ་འདྲ་བའི་གསུང་རབ་ལ་མཁས་པར་སྒྲུབ་པའི་ལས་ཚོགས་གཅིག་གོ། ༽རྒྱས་པ་ནི་ལུས་རིད་པ་རྒྱས་པར་བྱེད་པ་དང་པོའོ། །སྟོབས་ནི་བྱ་བ་རྣམས་ལ་སྤྲོ་བ་ཆེན་པོ་སྒྲུབ་པ་སྟེ། གཉིས་པའོ། །མཛོད་པོ་ཆེ་ནི་ནོར་དང་འབྲུ་ལ་སོགས་པ་འཕེལ་བར་
བྱེད་པ་སྟེ། གསུམ་པའོ། །དེ་དག་ཐམས་ཅད་རྡོ་རྗེ་གསུང་གི་བཀའ་ཇི་ལྟ་བ་བཞིན་དུ་མངོན་པར་འདོད་པའི་དངོས་གྲུབ་སྒྲུབ་པ་པོས་བཟླས་ཤིང་བཏོན་པ་ཙམ་གྱིས་ཀྱང་བྱེད་པར་འགྱུར་བའོ།། ༈ དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་
འདས་ནི་རྡོ་རྗེ་འཆང་བའོ། །དམ་ཚིག་ཀུན་ནས་འབྱུང་བ་ནི་དོན་ཡོད་གྲུབ་པ་སྟེ། དེ་གང་གིས་འབྱུང་བའི་ཏིང་ངེ་འཛིན་དེ་ལ་སྙོམས་པར་ཞུགས་པའོ། །དམ་ཚིག་ནི་དོན་ཡོད་པར་གྲུབ་པའོ། །དེའི་སེམས་དཔའ་ནི་དོན་ཡོད་པར་གྲུབ་པའི་རིགས་ཀྱི་ལྷ་མོ་རྣམས་
སོ། །དེ་རྣམས་ཀྱི་ནང་ན་བཙུན་མོའི་མཆོག་ཡིན་ཞིང་ཁྱད་པར་དུ་བཅང་བར་བྱ་ཞིང་གཟུང་བར་བྱ་བ་ཡིན་པས་ན་བཙུན་མོའི་མཆོག་སྟེ། གཟུངས་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་བའོ། །ཨོཾ་ཞེས་བྱ་བ་ལ་སོགས་པའི་དོན་ནི་བཤད་
ཟིན་ཏོ། །ཏཱ་རེ་ཞེས་བྱ་བ་ནི་སྒྲོལ་བ་སྟེ། སྡུག་བསྔལ་གྱི་རྒྱ་མཚོ་ལས་སྒྲོལ་བར་མཛད་པས་ན་སྒྲོལ་མའོ། །ཏུཏྟཱ་རེ་ཞེས་བྱ་བ་ནི་ནད་རྣམས་ལས་སྐྱོབ་པར་མཛད་པ་སྟེ། ཏུཏ་ཏ་རེ་ནི་ཉམ་ཐག་པ་རྣམས་སྐྱོང་བ་སྟེ་ཏྲེང་ནི་སྐྱོང་བའོ། །ཏུ་རེ་ནི་༼ཏྲཻང་ནི་སྐྱོབ་པ་

ལའོ་ཞེས་སྒྲའི་བྱིངས་ལས་བཤད་དོ། ༼སྐྱོབ་བའོ། །ཏུ་རའི་སྒྲ་ནི་ཏཱ་ར་ནེ་སྟེ་མྱུར་དུ་མཛད་པའོ། །ཚིག་འདི་གསུམ་ཅར་ཡང་བོད་པའོ། །འདིར་སྭཱཧཱའི་སྔོན་དུ་འགྲོ་བའི་ཆེ་གེ་མོ་བ་ཤ་མཱ་ན་ཡ་ཞེས་བྱ་བ་དང་སྔགས་སྤེལ་བར་བྱའོ། །དེ་ནས་ཞེས་བྱ་བ་
ལ་སོགས་པ་ལ། སངས་རྒྱས་ཀུན་ནི་དོན་ཡོད་པར་གྲུབ་པའོ། །༼སྐྱོབ་པས་སོ་ཟེར། ཞེས་པ་ནི། ཨོཾ་ཏཱ་རེ་ཏུཏྟ་རེ་ཏུ་རེ་ཆེ་གེ་མོ་ཝ་ཤཾ་མཱ་ན་ཡ་ཧོ་སྭཱཧཱ། ཞེས་པའོ། །འདིར་དོན་ཡོད་གྲུབ་པའི་ཏིང་ངེ་འཛིན་གཞན་གཉིས་སྔོན་དུ་བཏང་ནས། ལས་རྒྱལ་མཆོག་གི་དུས་སུ་སྒྲོལ་མ་
དམར་མོའི་ཏིང་ངེ་འཛིན་སེམས་དཔའི་མཐའ་མར་སྔགས་ཕྲེང་དམར་པོ་གཡས་བསྐོར་དུ་བཀོད་དེ་སྤེལ་ཚིག་དང་བཅས་པ་བཟླས་ཤིང༌། མདུན་དུ་སྣ་ཚོགས་རྡོ་རྗེའི་སྟེང་དུ་བསྒྲུབ་བྱ་གསལ་བར་དམིགས་ཏེ། རང་གི་ཏིང་ངེ་འཛིན་སེམས་དཔའ་ལས་འཕྲོས་པའི་སྔགས་ཀྱི་ཡི་གེའི་ཕྲེང་བ་དམར་པོ་སྣ་
བུག་གཡས་སམ། ཁ་ནས་ཕྱུང༌། བསྒྲུབ་བྱའི་སྣ་བུག་གཡོན་ནམ་ཁའི་སྒོ་ནས་ཞུགས་ཏེ། ལུས་ཀྱི་ནང་ཐམས་ཅད་འོད་ཟེར་དམར་པོས་གང་བས་བདག་ལ་མ་གུས་པའི་སྡིག་སྒྲིབ་བསྲེགས། སྐྱེས་པ་ཡིན་ན་སྙིང་ཁའི་པདྨ་དམར་པོ་བསྐུལ། བུད་མེད་ཡིན་ན་གསང་གནས་ཀྱི་པདྨ་དམར་པོ་བསྐུལ་ནས། 
དེའི་སེམས་ཟླ་བའི་དཀྱིལ་འཁོར་དམར་པོ་ལྟ་བུ་བླངས་ཏེ། དེའི་མཚན་གྱི་སྒོ་ནས་བྱུང་ནས་སྒྲོལ་མའི་སྙིང་གར་ཟླ་བ་དམར་པོ་དང་གཉིས་སུ་མེད་པར་གྱུར་ཏེ། དེ་ཉིད་དུ་འདུག་པར་བསམ་ཞིང༌། བསྒྲུབ་བྱ་དེ་ཡང་སྙིང་འཕྲོགས་པས་བདག་ཉིད་ཀྱི་རྐང་པ་ལ་བཏུད་ནས་བཀའ་ནོད་པར་བསམ་མོ། །གལ་ཏེ་
བསྒྲུབ་བྱ་དེ་བླ་མ་ལྟ་བུ་གཞན་ཞིག་གི་དབང་དུ་བྱ་བར་འདོད་ན། ལེའུ་བཅུ་གསུམ་པ་ལས་གསུངས་པའི་དབང་དུ་བྱེད་པའི་ཆོ་གས་དབང་བསྐུར་ལ། དེའི་ཐུགས་ཀར་ཟླ་བ་ལ་སྔགས་ཕྲེང་དམར་པོ་བཀོད། དེའི་འོད་ཟེར་གྱིས་སྤྲོ་བསྡུ་སྔར་བཞིན་བྱ་ཞིང༌། ཨོཾ་ཏཱ་རེ་ཏུཏྟ་རེ་ཏུ་རེ་ཆེ་གེ་མོ་ཝ་ཤཾ་མཱ་ན་ཡ་ཧོ། ཞེས་

བཟླས་ན་སྒྲུབ་བྱ་དེ་དབང་དུ་འགྱུར་རོ། །འདི་ཡང་བླ་མ་སྔ་མ་རྣམས་ཀྱི་མན་ངག་དང༌། སྙིམ་ཏོག་ལས་བཤད་པ་ལ་བརྟེན་པའོ། །༽དེའི་བདག་ཉིད་ཆེ་བ་ལས་སྐྱེས་པ་ནི་དེ་ལ་ལྷག་པར་མོས་པ་རྣམས་སོ། །མཉེས་པ་ནི་མགུ་བར་གྱུར་པའོ། །ཡེ་ཤེས་
ནི་སེམས་རྩེ་གཅིག་པའོ། །ཐོབ་གྱུར་ནས་ཞེས་པ་ནི་རྙེད་པར་གྱུར་པའོ། །རྡོ་རྗེའི་སྐུ་ནི་དོན་ཡོད་པར་གྲུབ་པའོ། །རྗེས་སུ་དྲན་པ་ནི་བསྒོམས་པའོ། །སངས་རྒྱས་ནི་སྐྱེས་བུའི་གཙོ་བོ་ནི་ཁྱིམ་བདག་དང༌། བློན་པོ་ཆེན་པོའོ། །རྡོ་རྗེ་ནི་སྙིང་སྲ་ཞིང་ང་རྒྱལ་ཤིན་ཏུ་ཆེ་བ་
རྣམས་སོ། །སྡེ་ཆེན་ནི་རྒྱལ་པོ་རྣམས་སོ། །སེམས་ཅན་ཁམས་ནི་འཇིག་རྟེན་ཐ་མལ་པ་རྣམས་ཏེ། དེ་དག་མ་ལུས་པར་ཏེ། ཀུན་ནས་རྣམ་པ་ཐམས་ཅད་དུ་སྐད་ཅིག་གིས་ནི་ཞེས་པ། འཕྲལ་དུ་བྲན་བཞིན་དུ་དབང་དུ་འགྱུར་ཞིང༌། སྔར་བཤད་པ་ཐམས་ཅད་སྒྲུབ་པ་
པོའི་དབང་དུ་གྱུར་པས། གཡོ་མེད་པ་སྟེ་སེམས་དང་བྲལ་བ་བཞིན་དུ་གཞན་གྱི་དབང་དུ་འགྱུར་རོ། །ཞེས་བཅོམ་ལྡན་འདས་ཀྱིས་གསུངས་སོ་ཞེས་པ་ནི་སྡུད་པར་བྱེད་པའི་ཚིག་གོ། ༈ དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཞེས་བྱ་བ་ནི། 
བཅོམ་ལྡན་འདས་རྡོ་རྗེ་འཆང་ཆེན་པོ་ཡིན་པར་བཤད་དོ། །དྲི་མ་མེད་པའི་འོད་ཟེར་ནི་འོད་ཟེར་དཀར་པོའོ། །དེའི་ཚོགས་ནི་དྲི་མ་མེད་པའི་འོད་ཟེར་གྱི་སྤྲིན་ནོ། །དེ་རྡོ་རྗེ་ལྟར་མི་ཕྱེད་པས་ན་དྲི་མ་མེད་པའི་འོད་ཟེར་གྱི་སྤྲིན་རྡོ་རྗེ་ནི་རྣམ་པར་སྣང་མཛད་སྟེ། མི་ཤིགས་པའི་
ཕྱིར་རོ། །རྣམ་སྣང་དེ་དང་དེའི་ཏིང་ངེ་འཛིན་གཉིས་དབྱེར་མེད་པའི་ཕྱིར། རྣམ་སྣང་དེ་སྐྱེད་པའི་ཏིང་ངེ་འཛིན་ལ་ཡང་དེ་སྐད་ཅེས་བྱ་སྟེ། དེ་ལ་སྙོམས་པར་ཞུགས་ནས་རྡོ་རྗེ་གཤིན་རྗེའི་གཤེད་པོ་ཆེན་པོ་ཞེས་བྱ་བ། རྡོ་རྗེ་ཁྲོ་བོ་སྔགས་༼དབྱེར་མེད་པའི་ཕྱིར། དེ་བསྐྱེད་པའི་ཟེར། ༽

ཀྱི་བདག་ཉིད་ཅན་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །ན་མཿཕྱག་འཚལ་ལོ་ས་མནྟ་ཀུན་ནས་ཀཱ་ཡ་ལྦཱ་ཀ་ཙིཏྟ་བཛྲཱ་ཎཾ་ཞེས་བྱ་བ་ནི། ཀུན་ནས་སྐུ་དང་གསུང་དང་ཐུགས་རྡོ་རྗེ་ལ་ཕྱག་འཚལ་ལོ། ཞེས་བྱ་བའི་དོན་ཏེ། འདི་ནི་སྔགས་འདོན་པའི་དུས་སུ་
སྔགས་པ་རྣམས་ཀྱི་དང་པོར་གདོན་པར་བྱ་བ་ཡིན་ནོ། །ཨོཾ་ཞེས་པ་མན་ཆད་ཞེས་བྱ་བ་ལ་སོགས་པ་ནི་སྔགས་ཀྱི་ཚིག་དངོས་གཞིའོ་གོ། ཁ་ཟོ་ཁ་ཟོ་ཞེས་པ་ནི་གཤིན་རྗེ་གཤེད་ཀྱིས་སོ། །ཁཱ་ཧི་ཟོ་ཞིག་ཁཱ་ཧི་ཟོ་ཞིག་སྟེ་འཁོར་རྣམས་ཟར་ཆུག་ཅིག་པའོ། །ཞེས་
པ་ནི་ཟོ་ཞིག་ཟོ་ཞིག་ཅེས་པ་སྟེ། གཤིན་རྗེ་གཤེད་ལ་གདུག་པ་རྣམས་ཟ་བའི་ཕྱིར་རྦོད་པའོ། །སརྦ་ཐམས་ཅད་དུཥྚ་གདུག་པ་ཅན་སཏྭ་སེམས་ཅན་ད་མ་ཀ་འདུལ་བ་པོ་ཞེས་པ་ནི་སེམས་ཅན་གདུག་པ་ཐམས་ཅད་འདུལ་བ་པོའོ། །ཨ་སི་རལ་གྲི་མུ་
སའམ་ཤ་ལ་གཏུན་ཤིང་པ་ར་ཤུ་དགྲ་སྟ་པཱ་ཤ་ཞགས་པ་ཧསྟ་ཕྱག་ཞེས་པ་ནི་ཕྱག་མཚན་ཏེ། རལ་གྲི་དང་གཏུན་ཤིང་དང་དགྲ་སྟ་དང་ཞགས་པ་རྣམས་ཕྱག་ན་བསྣམས་པའོ། །ཙ་ཏུ་ར་བཞི་མུ་ཁ་ཞལ་ཙ་ཏུར་བྷུ་ཛ་ཕྱག་ཥཊྩ་དྲུག་ར་ཎ་
ཞབས་ཞེས་པ་ནི་སྐུའི་ཆ་ལུགས་ཏེ་ཞལ་བཞི་དང་ཕྱག་བཞི་དང་ཞབས་དྲུག་དང་ལྡན་པའོ། །ཨཱ་གཙྪ་ཚུར་བྱོན་ཨཱ་གཙྪ་ཚུར་བྱོན་ཞེས་པ་ནི་དགུག་པ་སྟེ། ཚུར་སྤྱོན་ཚུར་སྤྱོན་ཞེས་བོད་པའི་དོན་ཏོ། །སརྦ་དུཥྚ་པྲཱ་ཎ་སྲོག་ཨཱ་པ་ཧཱ་རྀ་ཎེ་འཕྲོག་པ་ཞེས་པ་ནི་
ཁྲོ་བོའི་རང་བཞིན་ཏེ་མ་རུངས་པ་ཐམས་ཅད་ཀྱི་སྲོག་འཕྲོག་པར་མཛད་པའོ། །༼སྲོག་འཕྲོག་པར་བྱེད་པ་འདི་བགེགས་ཆེན་པོ་ལ་མི་བྱ་ཡི་གཤིན་རྗེ་གཤེད་ལ་བྱའོ། །༽མཧཱ་ཆེན་པོ་བིགྷྣན་བགེགས་གྷཱ་ཏ་ཀ་གསོད་པ་ཞེས་པ་ནི་བགེགས་ཆེན་པོ་སྟེ་གཤིན་རྗེ་

གསོད་པའོ། །བི་རྣམ་པར་ཀྲི་ཏཱ་ནན་ཞལ་སརྦ་་ཏ་འབྱུང་པོ་བྷ་ཡཾ་འཇིགས་པར་ཀ་ར་མཛད་པ་ཞེས་པ་ནི་ཞལ་རྣམ་པར་འགྱུར་བས་འབྱུང་པོ་ཐམས་ཅད་འཇིགས་པར་མཛད་པ་ཞེས་པའི་དོན་ཏོ། །ཨ་ཊྚ་ཊྚ་ཧཱ་ས་
ནཱ་དི་ནེ་ཞེས་པ་ནི་སྐྲག་པར་བྱེད་པའི་སྒྲ་སྟེ་ཧ་ཧ་ཞེས་སྒྲ་༼འགྱུར་བ། ༸འགྱུར་རྙིང་དང་ཆག་འགྱུར་ལས་ཏཱ་རིང་པོར་བྱས་ནས་ན་ན་ཞེས་བྱས། པ་ཚབ་ཀྱིས་ཏ་ཐུང་ངུར་བྱས་ནས་ཨ་ན་ན་ཞེས་བྱས་ཏེ་དོན་ནི་ཞལ་ལོ། །༸ནི་ཁྲོ་གཉེར་བསྡུས་པའོ།།༽སྒྲོགས་པའོ། །བྷྱཱ་གྷྲ་སྟག་ཙརྨ་ལྤགས་
པ་ནི་བ་ས་ན་གོས་ཞེས་བྱ་བ་ནི་སྟག་གི་པགས་པ་ཤམ་ཐབས་སུ་བསྣམས་པ་སྟེ། སརྦ་དུ་ནས་འདིའི་བར་དག་ནི་གཤིན་རྗེ་གཤེད་ལ་བོད་པའི་ཚིག་ཡིན་ནོ། །ཀུ་རུ་མཛོད་ཀུ་རུ་མཛོད་སརྦ་ཀརྨཱ་ཎི་ལས་ཞེས་པ་ནི་ལས་
ཐམས་ཅད་མཛོད་ཅིག་མཛོད་ཅིག་ཅེས་པའི་དོན་ཏོ། །ཚིནྡ་ཆོད་ཚིནྡ་ཆོད་སརྦ་མན་ཏྲཱ་ན་སྔགས་ཞེས་པ་ནི་གཞན་གྱི་སྔགས་ཐམས་ཅད་ཆོད་ཅིག་ཆོད་ཅིག་ཅེས་པའོ། །བྷིནྡ་ཕུག་བྷིནྡ་ཕུག་པ་ར་གཞན་ནམ་ཕ་རོལ་མུད་ཏྲཱ་མ་ཕྱག་
རྒྱ་ཞེས་པ་ནི་ཕ་རོལ་གྱི་ཕྱག་རྒྱ་ཕུག་ཅིག་ཕུག་ཅིག་པའོ། །ཨཱ་ཀརྵ་ཡ་ཁུག་ཅིག་ཨཱ་ཀརྵ་ཡ་ཁུག་ཅིག་སརྦ་་ཏཱ་ནན་ཞེས་པ་ནི་འབྱུང་པོ་ཐམས་ཅད་ཁུག་ཅིག་ཁུག་ཅིག་པའོ། །མ་ཐ་༼མུད་ཏྲན་དང་མུ་ཏྲན་ཞེས་ཀྱང་ཟེར་ཏེ་དོན་འདྲ་བར་མངོན་ནོ། །
༽མ་ཐ་ཞེས་པ་ནི་ཆོམས་ཤིག་ཆོམས་ཤིག་པའོ། །ནིརྨ་ཐ་ནིརྨ་ཐ་སརྦ་དུཥྚན་ཞེས་པ་ནི་མ་རུངས་པ་ཐམས་ཅད་ངེས་པར་ཐུལ་ཅིག་ངེས་པར་ཐུལ་ཅིག་པའོ། །པྲ་བེ་ཤ་ཡ་ཆུག་ཅིག། །པྲ་བེ་ཤ་ཡ་ཆུག་ཅིག་མཎྜ་ལ་དཀྱིལ་འཁོར་མ་དྷྱེ་ནང་དུ་

ཞེས་པ་ནི་དཀྱིལ་འཁོར་གྱི་ནང་དུ་ཆུག་ཅིག་ཆུག་ཅིག་པ་སྟེ། ཀུ་རུ་ནས་འདིའི་བར་འདི་དག་ནི་རྦོད་གཏོང་བྱ་བའི་ཚིག་གོ། བཻ་བ་སྭ་ཏ་ཛཱི་བི་ཏཱན་ཏ་ཀ་ར་ཞེས་བྱ་བ་ལ་བཻ་བ་སྭ་ཏ་ཞེས་པ་ནི་ཉི་མའི་བུ་སྟེ་གཤིན་རྗེའོ། །ཛཱི་བི་ཏཱན་ཏ་ཀ་ར་ཞེས་པ་ནི་དེའི་སྲོག་མཐར་བྱེད་པ་སྟེ། 
དེའི་སྲོག་རྣམ་པར་འཇིག་པར་བྱེད་པ་ཞེས་པའི་དོན་ཏོ། །མ་མ་བདག་གི་སརྦ་ཀརྱཾ་བྱ་བ་ཀུ་༼དང་བཻ་བ་ཤྭ་ཏ་ནི་རྣམ་གྲངས་སོ། །༸ཛཱི་བི་ཏ་ཞེས་པ་ཏ་ཐུང་ངུར་བྱས་པ་ནི་སྲོག་གོ། ཏཱ་རིང་པོའི་ཁོང་གི་ཨ་བཏོན་ནས་ཨནྟ་ཀ་ར་ཞེས་པའི་ཨནྟ་མཐའ་དང་ཀ་ར་བྱེད་པའི་དོན་ནོ། །
༽རུ་ཀུ་རུ་ཞེས་པ་ནི་བདག་གི་བྱ་བ་ཐམས་ཅད་གྱིས་ཤིག་གྱིས་ཤིག་པ་སྟེ། བདག་གི་བྱ་བ་རྣམས་སྒྲུབས་ཤིག་པའོ། །ད་ཧ་སྲེགས་ད་ཧ་སྲེགས་ཞེས་པ་ནི་སྡིག་པ་ཐམས་ཅད་བསྲེགས་ལ་ཐལ་བར་གྱིས་ཤིག་པའོ། །པ་ཙ་ཚོས་པ་ཙ་ཚོས་ཞེས་
པ་ནི་སྡིག་པ་ཐམས་ཅད་ཚོས་ཤིག་པའོ། །མཱ་བི་ལམ་བ། མཱ་བི་ལམ་བ་ཞེས་པ་ནི་མ་ཐོགས་མ་ཐོགས་ཞེས་པ་སྟེ། དུས་རིང་པོར་སྡོད་པར་མ་བྱེད་ཅིག་པའོ། །ས་མ་ཡ་དམ་ཚིག་མ་ནུ་རྗེས་སུ་སྨ་ར་དྲན་པ་ཞེས་པ་ནི་དམ་ཚིག་རྗེས་སུ་དྲན་ཅིག་
པ་སྟེ། དམ་ཚིག་ནི་རྡོ་རྗེ་སེམས་དཔའ་སྟེ་དེའི་བཀའ་རྗེས་སུ་དྲན་པར་གྱིས་ཤིག་པའོ། །ཧཱུཾ་ཧཱུཾ་ཞེས་པ་ནི་བགེགས་གཞིག་པའི་ཕྱིར་། དེ་རྣམས་ལ་སྡིགས་མཛུབ་བྱ་བསྟེ་མཛོད་ཅིག་པའོ། །ཕཊ་ཕཊ་ཞེས་པ་ནི་བགེགས་རྣམས་དགས་པའོ། །བི་རྣམ་པར་
སྥོཊ་ཡ་ཁོས་ཤིག་བི་རྣམ་པར་སྥོ་ཊ་ཡ་ཁོས་ཤིག་ཞེས་བྱ་བ་ནི་བགེགས་རྣམས་རྣམ་པར་དགས་པ་སྟེ་ཁོས་ཤིག་པའོ། །སརྦཱ་ན་ནཱ་ཤ་ཡ་ཞེས་པ་ནི་༼པ་ཚབ་ཀྱིས། སརྦཱ་ན་ཤ་ཡ། རི་སཱུན་ཀ་ར་ཀ་ར་ནི་བགེགས་རྣམས་གཏུབས་ནས་ཕྱོགས་བཅུར་རྣམ་པར་གཏོར་

ཅིག་པའོ། །ཞེས་བསྒྱུར་ཏེ། བིགྷྣཱན་ཞེས་པ་མེད་དོ། །རི་སཱུན་ཞེས་པ་གཏུབ་པའང་གཏོར་ཞེས་པ་ལའམ་འགྲོ་བ་འདྲ་སྟེ་དཔྱད་དོ། །སརྦན་ནཱ་ཤ་ཡ་རི་སུན་ནི་དགྲ་ཐམས་ཅད་རློགས་ཤིག་པའོ་ཞེས་ཟེར།༼དགྲ་ཐམས་ཅད་རློག་ཅིག་པའོ། །ཀ་ར་
ཀ་ར་བིགྷྣཱན་ཞེས་པ་ནི་བགེགས་རྣམས་གཏུབས་ལ་ཕྱོགས་བཅུར་གཏོར་ཅིག་པའོ། །སརྦ་ཨ་ཤཱ་བསམ་པ་པ་རི་པཱུ་ར་ཀ་རྫོགས་པར་མཛད་ཞེས་པ་ནི་བསམ་པ་ཐམས་ཅད་རྫོགས་པར་མཛད་པའོ། །ཧེ་ཀྱེ་ཧེ་ཀྱེ་བྷ་ག་ལྦཱན་ཞེས་
པ་༼འདི་ནས་གཏོར་ཅིག་པའི་བར་ནི་ཆག་འགྱུར་དང་ཡང་འདྲའོ། །༽ནི་ཀྱེ་ཀྱེ་བཅོམ་ལྡན་འདས་ཞེས་བོད་པའོ། །ཀིཉྩི་རཱ་ཡ་སི་ཞེས་པ་ནི་ཅིའི་ཕྱིར་ཡུན་རིང་པོར་ཐོགས་ཞེས་པའོ། །མ་མ་སརྦ་ཨརྠཱ་ན་ཞེས་པ་ནི་བདག་གི་དོན་ཐམས་ཅད་དོ། །སཱ་དྷ་ཡ་ཞེས་པ་ནི་
སྒྲུབས་ཤིག་པའམ་རྫོགས་པར་མཛོད་ཅིག་པའོ། །འདིར་སྭཱཧཱའི་སྔོན་དུ་འགྲོ་བའི་ཆེ་གེ་མོ་ཨཱ་ཀརྵ་ཡ་ཧྲི་ཞེས་བྱ་བ་དང་སྔགས་སྤེལ་བར་བྱའོ། །དེ་ནས་ཞེས་བྱ་བ་ལ་སོགས་པ་ལ། དེ་ནས་འདིར་སྔགས་ཀྱི་རྒྱལ་པོ་གསུངས་པ་ཙམ་གྱིས་སོ། །སངས་
རྒྱས་ཀུན་ཞེས་པ་ནི་དེ་ཉིད་བསྒྲུབ་པར་བྱ་བ་ཉིད་དང༌། གདུལ་བར་བྱ་བ་ཉིད་དུ་ཤེས་པས་ན་སངས་རྒྱས་ཏེ། བརྒྱ་བྱིན་ལ་སོགས་པ་འཇིག་རྟེན་སྐྱོང་བའི་གྲགས་པ་ཆེན་པོ་རྣམས་སོ། །འཇིགས་ཤིང་ཞེས་པ་ནི་འཁྲུལ་པའོ། །ཀུན་ཏུ་སྐྲག་པར་
བཱུདྡྷ་ནི་ཤེས་པ་ལ་འཇུག་པས་སངས་རྒྱས་སོ། །ཅི་ཞིག་ཤེས་ཤེ་ན། སྒྲུབ་པ་པོས་གདུལ་བ་ཉིད་དུ་ཤེས་པ་ཉིད་ཀྱི་ཕྱིར་སངས་རྒྱས་ཏེ་ཞེས་པ་ལྟར་ཏེ། དོན་ནི་བརྒྱ་བྱིན་ལ་སོགས་པས་སྒྲུབ་པ་པོས་འགུགས་པའི་ཐབས་དེས་རང་འདུལ་བར་མཐོང་ནས་འཇིགས་པའོ། །༽གྱུར་ནས་

ཞེས་པ་ནི་སེམས་འཁྲུགས་པའོ། །རྡོ་རྗེ་སེམས་དཔའ་ནི་རྡོ་རྗེ་འཆང་ཆེན་པོའོ། །རྗེས་སུ་དྲན་པ་ནི་སྐྱབས་སུ་སོང་བའོ། །དེ་ལ་རྣམ་པར་སྣང་མཛད་ཀྱི་སྦྱོར་བ་དང་ལྡན་པས་ཞེས་པ་ནི་རྣམ་སྣང་གི་ཏིང་ངེ་འཛིན་གཞན་གཉིས་སྔོན་དུ་བཏང་ནས་ལས་རྒྱལ་མཆོག་གི་དུས་སུ་ཚངས་བུག་མེད་པ་
བུད་མེད་ཀྱི་ཐོད་པ་ཡིན་ལ་དེ་མ་ཆག་པ་སྟེ་དུམ་བུར་མ་སོང་ཞིང་མ་གས་པ་གས་པ་མེད་པ་ལ། གཟུགས་མཛེས་པ་ཡིད་དུ་འོང་ཞིང་སྟེ་ཡིད་ཚིམ་པར་བྱེད་པ་བླངས་ལ། དེའི་དབུས་སུ་རྒྱ་སྐྱེགས་ཀྱི་ཁུ་བས་གང་འགུགས་འདོད་པའི་བུད་མེད་ཀྱི་གཟུགས་བརྙན་
བྲིས་ལ། གཟུགས་བརྙན་དེའི་སྙིང་གའི་ཕྱོགས་སུ་མིང་གི་ཡི་གེ་སྔགས་ཀྱི་མཐའི་སྭཱ་ཧཱའི་སྔོན་དུ་སྤེལ་བ་རྣམ་པར་བཀོད་ནས། བསྒྲུབ་བྱའི་རྣམ་ཤེས་བཀུག་ནས་གཟུགས་བརྙན་ལ་བཅུག་སྟེ་དེ་དངོས་༼དབུས་སུའི་སྐད་དོད་རྒྱབ་ཏུ་ཞེས་པ་ལའང་འཇུག་པས། རྒྱབ་ཏུ་ཞེས་འབྱུང་ཡང་དབུས་སུ་ཞེས་པ་དག་གོ། 
༽ཡིན་པར་བསམ་མོ། །རྐང་པས་མནན་པའི་ཚུལ་བྱས་ནས་ཞེས་བྱ་བ་སྟེ། ཉི་མའི་དཀྱིལ་འཁོར་གྱི་སྟེང་དུ་ཡི་གེ་ཧཱུཾ་ལས་བྱུང་བའི་རྡོ་རྗེ་ལྕགས་ཀྱུས་བྱིན་གྱིས་བརླབས་པ་སྟེ་མཚན་པར་བསམ་ལ། རིང་འི་ཁྲོ་བོ་གཤིན་རྗེ་གཤེད་དུ་བསྐྱེད་པའི་ཞབས་གཉིས་
ལ་ཀྱི་རྐང་པ་གཡས་བརྐྱང་པས། གནས་པས་དེའི་སྙིང་ཁར་མནན་ཏེ་ལྕགས་ཀྱུ་དེས་འགུགས་པའི་ལྕགས་ཀྱུ་ཕྱག་མཚན་གྱི་ལྕགས་ཀྱུ་ལ་འདོད་པ་ཡོད་ཀྱང་། འགྱུར་ཀུན་ལས་ལྕགས་ཀྱུ་དེས་ཞེས་འབྱུང་བས། ཞབས་ཀྱི་ལྕགས་ཀྱུ་ལས་སྤྲོས་པའི་ལྕགས་ཀྱུས་བསྒྲུབ་བྱའི་སྙིང་
ག་ནས་ཕུག་ནས། གང་མངོན་པར་འདོད་པའི་བུད་མེད་འགུགས་པར་གྱུར་པར་བསམས་ལ། སྔགས་འདི་རྗེས་སུ་དྲན་པར་བྱས་ནས་ཁྲོ་བས་གདོན་པར་བྱའོ། །དེ་ནས་ཅིར་འགྱུར་ཞེ་ན། མཱ་མ་ཀཱིའམ་ཞེས་བྱ་བ་ལ་སོགས་པ་སྟེ། མཱ་མ་ཀཱི་ནི་རྒྱལ་རིགས་ཀྱི་བུ་མོའོ། །

སྤྱན་ནི་བྲམ་ཟེའི་རིགས་ཀྱི་བུ་མོའོ། །རྡོ་རྗེ་ནི་རྒྱལ་པོ་དང་བློན་པོའོ། །དེ་རྣམས་ཀྱི་རིགས་ཆེན་ལས་བྱུང་བ་ནི་རིགས་མཐོན་པོའི་བུད་མེད་དོ། །ལན་གསུམ་ཞེས་བྱ་བ་ནི་དུས་གསུམ་དག་ཏུ་སྟེ། འཕྲེང་བའི་སྔགས་ཅི་ནུས་པ་བརྗོད་ན་ནི། དེ་
མ་ཐག་ཏུ་སྟེ་ཞག་བདུན་གྱིས་ངེས་པར་འགུག་ས་པར་འགྱུར་ཞིང་ལུས་དངོས་སུ་ཁུགས་པར་འགྱུར་རོ། །སྐྱེས་པ་འགུགས་པར་འདོད་ན་སྐྱེས་པའི་ཐོད་པ་ལ་བཤད་མ་ཐག་པའི་ཆོ་གས་གཟུགས་བརྙན་བྲིས་ནས། གཡོན་བརྐྱང་པའི་གནས་པས་མནན་ལ་
དགུག་པར་བྱ་སྟེ་ཁྱད་པར་ནི་དེ་དག་གོ། བཅོམ་ལྡན་འདས་ཐུགས་རྡོ་རྗེས་དེ་སྐད་གསུངས་སོ་ཞེས་བྱ་བ་ནི་རྡོ་རྗེ་འཆང་ཆེན་པོས་སོ།། ༈ དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་རྣམ་པར་སྣང་མཛད་ནི་རྡོ་རྗེ་འཆང་ཆེན་པོའོ། །༼
ཁྱད་པར་འདི་དག་མ་གཏོགས་པ་བུད་མེད་འགུགས་པ་དང་འདྲའོ། །༽དམ་ཚིག་ནི་དོན་ཡོད་པར་གྲུབ་པའོ། །དེའི་འོད་ཟེར་ནི་མརྐ་ཏ་ལྟ་བུའི་མདོག་ཅན་གྱི་འོད་དོ་ཏེ། སྟུག་པོའི་མཆོག་ནི་འོད་དེ་རྣམས་ཀྱིས་ནམ་མཁའ་ཁྱབ་པའི་དོན་གྲུབ་ཀྱི་ཕྱག་རྒྱ་ཆེན་པོའི་
གཟུགས་ཏེ། ལྷ་དེ་དང་དེའི་ཏིང་ངེ་འཛིན་གཉིས་ཁྱད་པར་མེད་པས་ཏིང་ངེ་འཛིན་དེ་ལ་དེ་སྐད་ཅེས་བྱ་སྟེ། དེ་ལ་སྙོམས་པར་ཞུགས་པའོ། །མི་འཆི་བའི་དམ་ཚིག་ནི་དོན་ཡོད་པར་གྲུབ་པ་སྟེ། དེ་ལས་བྱུང་བའི་ཁྲོ་བོའི་སྔགས་ཀྱི་བདག་ཉིད་ཅན་ནི་ཁྲོ་བོ་
སྟེ། སྔགས་ཀྱི་ཕྲེང་བ་འདི་རྡོ་རྗེ་འཆང༌ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །ན་མཿཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ན་མོ་བཛྲ་ཀྲོདྷཱ་ཡ་ཁྲོ་བོ་མཧཱ་དཾཥྚོ་ཊ་མཆེ་བ་ཀ་ཊ་གཙིགས་པ་བྷེ་ར་བཱ་ཡ་

འཇིགས་སུ་རུང་བ་ཨཱ་སི་མུ་ས་ལ་པ་ར་ཤུ་པཱ་ཤ་ཧསྟཱ་ཡ་ཞེས་པ་ནི། རྡོ་རྗེ་ཁྲོ་བོ་ཆེན་པོ་མཆེ་བ་གཙིགས་པས་འཇིགས་སུ་རུང་བ། རལ་གྲི་དང་གཏུན་ཤིང་དང་དགྲ་སྟ་དང་ཞགས་པ་ཕྱག་ན་བསྣམས་པ་ལ་ཕྱག་འཚལ་ལོ་ཞེས། ཁྲོ་བོ་བདུད་རྩི་ཐབས་སྦྱོར་ཉིད་ལ་
ཕྱག་འཚལ་བའོ། །ཨོཾ་ཞེས་བྱ་བ་ལ་སོགས་པ་ནི་སྔགས་ཀྱི་ཚིག་གོ། ཨ་མྲི་ཏ་འཆི་བ་ཀུནྜ་ལི་འཁྱིལ་པ་ཞེས་པ་ནི་བདུད་རྩི་འཁྱིལ་པ་ཞེས་བོད་པའོ། །ཁ་ཁ་ཁཱ་ཧི་ཁཱ་ཧི་ཞེས་པ་ནི་རྦོད་པ་སྟེ། ཟོ་ཞིག་པའོ། །ཏིཥྛ་མནོས་ཏིཥྛ་མནོས་ཞེས་པ་ནི་སྒྲུབ་
པའི་དོན་དུ་གནོས་ཤིག་པའོ། །བན་དྷ་བན་དྷ་ཞེས་པ་ནི་ཆིངས་ཤིག་༼དེ་ལ་ཨས་བཀག་པས་མི་འཆི་བ་སྟེ་བདུད་རྩིའོ། །༽པའོ། །ཧ་ན་རྒྱོབ་ཧ་ན་རྒྱོབ་ཞེས་པ་ནི་རྒྱོབ་ཅིག་པའོ། །ད་ཧ་ད་ཧ་ཞེས་པ་ནི་སྲེགས་ཤིག་པའོ། །གརྫ་སྒྲོགས་གརྫ་སྒྲོགས་ཞེས་པ་ནི་
གདུག་པ་རྣམས་འཇིགས་པའི་སྒྲ་སྒྲོགས་ཤིག་པའོ། །བི་སྥོ་ཊ་ཡ་བི་སྥོ་ཊ་ཡ་ཞེས་པ་ནི་རྣམ་པར་དགས་ཤིག་པའོ། །བན་དྷ་ནས་འདིའི་བར་རྣམས་ཡུལ་གང་ལ་ཡིན་སྙམ་ན་སརྦ་བིགྷྣཱན་ནི་བགེགས་ཐམས་ཅད་དོ། །བི་ནཱ་ཡ་ཀཱན་ནི་ལྷ་ཆེན་པོའི་བུ་ལོག་འདྲེན་ནོ། །དེ་
དངོས་གང་ཡིན་ཞེ་ན། ག་ཎ་ཚོགས་པ་ཏི་བདག་པོ་སྟེ་ཚོགས་ཀྱི་བདག་པོའོ། །ཛཱི་བི་ཏཱན་ཏ་ཀ་རཱ་༼དེ་ལ་བི་ནི་རྣམ་པའོ། །ནཱ་ཡ་ཀ་ནི་འདྲེན་པ་ཡིན་པས་དྲང་པོར་བསྒྱུར་ན་རྣམ་འདྲེན་ཡིན་ཀྱང་ལོཙྪ་བ་མཁས་པ་རྣམས་ཀྱིས། སངས་རྒྱས་ལ་ཡང་རྣམ་འདྲེན་ཞེས་མང་དུ་གསུངས་པ་དང་ཁྱད་
པར་བསྟན་པའི་དོན་དུ་ལོག་འདྲེན་ཞེས་བསྒྱུར་རོ། །༽ཞེས་པ་ནི་སྲོག་མཐར་བྱེད་པ་སྟེ། ཁྲོ་བོ་བདུད་རྩི་ཐབ་སྦྱོར་ནི་ལོག་འདྲེན་འདུལ་བར་མཛད་པ་ཡིན་པས་འདི་སྐད་ཅེས་བྱའོ། །འདི་དག་ནི་ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། ད་ཧ་ད་ཧ། གརྫ་

གརྫ། བི་སྥོ་ཊ་ཡ་བི་སྥོ་ཊ་ཡ། སརྦ་བིགྷྣཱན་བི་ནཱ་ཡ་ཀཱན་མཧཱ་ཀྲོ་དྷ། མ་ཧཱ་དྃཥྚོ་ཊ། ཀ་ཊ་བྷཻ་ར་བཱ་ཡ་ཨ་སི་མུ་ས་ལ། པ་ར་ཤུ་པཱ་ཤ་ཧསྟཱ་ཡ། མ་ཧཱ་ག་ཎ་ཛི་བི་ཏི་ཨན་ཏ་ཀ་ར་ཡ་ཞེས་གདོན་པར་བྱའོ། །འདིར་སྭཱ་ཧཱའི་སྔོན་དུ་འགྲོ་
བའི་ཆེ་གེ་མོ་ཨུད་ཙ་ཏ་ཡ་སྐྲོད་ཅིག་ཧཱུཾ་ཞེས་བྱ་བ་དང་སྔགས་སྤེལ་ལོ། །དེ་ནས་ཞེས་བྱ་བ་ལ་སོགས་པ་ནི་བཤད་ཟིན་ཏོ། །རྡོ་རྗེ་སྐུ་ཞེས་བྱ་བ་ནི་དོན་ཡོད་པར་གྲུབ་པ་སྟེ། དེ་རྗེས་སུ་དྲན་ཞིང་སྒོམ་པའོ། །སྔགས་རྣམས་ཀུན་ནི་སྐྲོད་པ་ལ་སོགས་པའི་
དབང་དུ་བྱས་༼ཨུ་ཙ་ཞེས་ཀྱང་ཟེར། ༽པའི་སྔགས་རྣམས་ཏེ། དེ་རྣམས་ཀྱི་སྦྱོར་བ་ཡོད་པའི་བསྒྲུབ་བྱ་རྣམས་ལ་ཡང་ལས་དེ་བྱའོ་ངོ༌། །རྡོ་རྗེ་ནི་བསྐྲད་པར་དཀའ་བའོ་ཞེས་པ་བསྒྲུབ་པར་བྱ་བ་སྟེ། དེ་རྣམས་བསྐྲད་པའི་ལས་
རྣམས་ལ་ཞེས་པ་ནི་རྟོག་པ་སྟེ་རྩ་རྒྱུད་དང་བཤད་རྒྱུད་ལས་བཤད་པའི་བྱ་བའི་ཆོ་གས་ལས་འདི་བྱའོ་སོ། །སངས་རྒྱས་ནི་ལས་ཀྱི་ཚོགས་རྣམས་ལ་མཁས་པའོ། །དེ་རྣམས་ཉིད་ཀྱི་དཔུང་ནི་ཚོགས་ཏེ། དེ་དག་ཀྱང་རང་ཉིད་དོན་ཡོད་པར་གྲུབ་པའི་
སྦྱོར་བ་དང་ལྡན་པས། ཚུལ་བཞིན་དུ་བྱས་ན་སྐྲོད་པར་འགྱུར་ཞིང་གནས་ལས་འཕོ་བར་འགྱུར་རོ། །ལས་དེ་བྱ་བའི་རིམ་པ་ནི་འདིས་བྱ་སྟེ། ཞེས་པ་ནི་དོན་གྲུབ་ཀྱི་སྒོ་ནས་ཏིང་ངེ་འཛིན་གཞན་གཉིས་སྔོན་དུ་བྱས་ལ། ལས་རྒྱལ་མཆོག་གི་དུས་སུ་སྐེ་ཚེ་དང་ལན་ཚྭ་དང་ཏིལ་དང་
དུག་དང་ད་ཏུ་རའི་ཁུ་བ་དང༌། མཛུབ་མོའི་ཁྲག་རྣམས་གཅིག་ཏུ་བྱས་ལ་དེ་དང་བྱ་རོག་གི་སྒྲོ་རྐང་གི་སྨྱུ་གུས་རོ་ལ་བཀབ་པའི་དུར་ཁྲོད་ཀྱི་རས་ལ་རླུང་གི་དཀྱིལ་འཁོར་ཟླ་གམ། ངོས་གཉིས་སུ་རྡོ་རྗེས་མཚན་པ་བྲིས་ལ། དེའི་དབུས་སུ་བསྒྲུབ་པར་བྱ་བའི་

མིང་གི་ཡི་གེ་དང་སྔགས་སྤེལ་བ་བྲིས་ནས། བསྒྲུབ་བྱའི་རྣམ་ཤེས་དགུག་པ་མིང་ཡིག་ལ་འཇུག་པ་དང༌། དེ་ལ་བསྒྲུབ་བྱར་ཞེན་པ་སྔོན་དུ་འགྲོ་བས་མནན་ལ་སྔ་མ་གཤིན་རྗེ་གཤེད་ཀྱི་སྐབས་བཞིན་དུ་ཁྲོས་པས་བཟླས་ནས་དུར་ཁྲོད་དུ་སྦས་ན་ངེས་པར་བསྐྲོད་
པར་འགྱུར་རོ།། ༈ དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་རིན་ཆེན་ཏོག་ཅེས་བྱ་བ་ནི། དེ་ཁོ་ན་ཉིད་ཀྱི་རིན་པོ་ཆེའི་རྒྱལ་མཚན་གང་ལ་ཡོད་པ་དེ་ནི་རིན་ཆེན་ཏོག་སྟེ། དེ་བཞིན་གཤེགས་པ་རྡོ་རྗེ་འཆང་ཆེན་པོའོ། །སངས་རྒྱས་ཀྱི་འོད་ཟེར་ནི་
རིན་ཆེན་འབྱུང་ལྡན་ནོ། །དེ་ཉིད་མི་ཕྱེད་པས་ན་རྡོ་རྗེ་སྟེ། དེ་སྐྱེས་པའི་ཏིང་ངེ་འཛིན་ཀྱང་དེ་དང་དབྱེར་མི་ཕྱེད་པས་དེ་སྐད་ཅེས་བྱ་སྟེ། དེ་ལ་སྙོམས་པར་ཞུགས་ཤིང་མངོན་སུམ་དུ་མཛད་ནས། རྡོ་རྗེ་ཁྲོ་བོ་ཆེན་པོ་གཞན་གྱིས་མི་ཐུབ་པ་རང་གི་འི་སྔགས་ཀྱི་བདག་ཉིད་
དུ། ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །ན་མཿཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཨོཾ་ཞེས་བྱ་བ་ལ་སོགས་པ་ནི་ཁྲོ་བོའི་སྔགས་སོ། །དེའི་དོན་ནི་འདི་ཡིན་ཏེ། ཨོཾ་ནི་སྔར་བཤད་ཟིན་ཏོ། །ཧཱུཾ་ནི་བགེགས་ལ་སྡིགས་མཛུབ་བྱེད་
པའོ། །ཛི་ན་ནི་གཞན་གྱིས་མི་ཐུབ་པ་སྟེ་བོད་པའོ། །རི་ཊི་ཊྚ་ལྷོགས་ཤིག་པའོ། ཞེས་པ་ནི་བགེགས་རྣམས་ཕྱེ་མར་ལྷོགས་ཤིག་པའོ། །ཧཱུཾ་ཕཊ་ནི་སྔར་བཤད་ཟིན་ཏོ། །འདིར་སྭཱ་ཧཱའི་སྔོན་དུ་འགྲོ་བའི་ཆེ་གེ་མོ་རཀྵ་ས་སྲིན་པོ་དྷི་བྷྱོ་ལ་སོགས་པ་རྣམས་ལས་བི་
རྣམ་པར་མོ་ཙ་ཡ་ཁྲོལ་བར་མཛོད་ཅིག་ཧྲི་ཞེས་བྱ་བ་དང་སྤེལ་ལོ། །དེ་ནས་འདི་ནི་ཞེས་བྱ་བ་ལ་སོགས་པ་ལ། སངས་རྒྱས་ནི་སྒྲུབ་པ་༼སྒྲུབ་པ་པོས་བསྟེན་བྱ་མིན་པ་ཉིད་དུ་མངོན་པར་འདོད་པའི་ཕྱིར་སངས་རྒྱས་སོ་ཞེས་སོ། །དོན་ནི་སྲིན་པོ་སོགས་ཀྱིས་རང་ཉིད་སྒྲུབ་པ་པོས་ཚར་གཅོད་

བྱ་ཉིད་དུ་རྟོགས་པའོ། །༽པོ་སྟེ། ངེས་པར་བསྟེན་པར་མངོན་པར་འདོད་པ་ཡིན་པའི་ཕྱིར་སངས་རྒྱས་སོ། །རང་གི་བྱ་བ་ལ་བརྩོན་འགྲུས་དང་ལྡན་པའི་ཕྱིར་བདག་ཉིད་ཆེ་སྐྱེས་ཀུན་ཏེ། འཇིགས་ཤིང་ཀུན་ཏུ་སྐྲག་པར་གྱུར་པའོ། །བྱང་
ཆུབ་སེམས་ནི་ཞེས་བྱ་བ་ནི་རིན་ཆེན་འབྱུང་ལྡན་ནོ། །རྗེས་སུ་དྲན་པ་ནི་སྒོམ་པར་གྱུར་པའོ། །སྲིན་པོ་ནི་ཤ་ཟའོ། །མ་རུངས་པ་ནི་སེང་གེ་ལ་སོགས་པའོ། །གཏུམ་པོ་ནི་ཕྱིར་རྒོལ་བ་རྣམས་ཏེ། གནོད་པར་བྱེད་པ་རྣམས་དང་འཇིགས་པ་ཆེན་པོ་འཁྲུགས་པ་སྟེ། མེ་
དང་སྦྲུལ་ལ་སོགས་པས་འཇིགས་པར་བྱེད་པའི་གནས་རྣམས་སུའོ། །རྡོ་རྗེ་སེམས་ནི་རྡོ་རྗེ་འཆང་ཆེན་པོའོ། །དེས་རབ་ཏུ་སྦྱར་ཞིང་གཏོང་བས་ན། རྡོ་རྗེ་སེམས་ཀྱིས་རབ་སྦྱར་ན་སྟེ་རིན་ཆེན་འབྱུང་ལྡན་ནོ། །༼འཇིགས་ཆེན་འཁྲུགས་པ་ལ་ཞེས་སོ། །༽དེ་བས་
ན་རིན་ཆེན་འབྱུང་ལྡན་གྱི་ཏིང་ངེ་འཛིན་ལ་དམིགས་ནས། ཁྲོ་བོ་གཞན་གྱིས་མི་ཐུབ་པ་ལ་བཀའ་བསྒོའོ་ཞེས་བྱ་བར་དགོངས་སོ། །བཀའ་བསྒོ་བ་དེས་ཀྱང་ཅི་ཞིག་བྱེད་ཅེ་ན། ལས་རྣམས་ཏེ་བསྲུང་བ་ལ་སོགས་པའི་ལས་རྣམས་ཆོ་ག་བཞིན་དུ་སྟེ། རྟོགས་པ་ལས་
བྱུང་བའི་ཆོ་ག་བཞིན་དུ་བྱེད་པར་འགྱུར་བའོ། །དེ་ལ་འདིར་ཆོ་ག་ནི་འདི་ཡིན་ཏེ། ཞེས་པ་ནི་རིན་འབྱུང་གི་ཏིང་ངེ་འཛིན་གཞན་གཉིས་སྔོན་དུ་བཏང་ནས་ལས་རྒྱལ་མཆོག་གི་དུས་སུ་རང༌རིན་ཆེན་འབྱུང་ལྡན་གྱི་རྣལ་འབྱོར་དང་ལྡན་པས། རྩ་ཕྱག་གི་ལག་པའི་མཐིལ་གཉིས་སུ་
ཡི་གེ་ཧཱུཾ་རིང་པོ་རེ་རེ་ཡོངས་སུ་གྱུར་པ་ལས། ཉི་མའི་དཀྱིལ་འཁོར་གཉིས་བསམས་ལ། གཞན་གྱིས་མི་ཐུབ་པ་ལ། ཆེ་གེ་མོའི་ལུས་ལ་ཞུགས་པའི་སྲིན་པོ་ལ་སོགས་པ་དྲོངས་ཤིག་ཅེས་བཀའ་བསྒོ་སྟེ། དེ་ནས་ཁྲོ་བོ་དེས་སྲིན་པོ་ལ་སོགས་པས་བཟུང་བའི་བསྒྲུབ་

པར་བྱ་བའི་ལུས་སྤྲུགས་པ་ལས། སྲིན་པོ་ལ་སོགས་པ་ཕྱི་རོལ་ཏུ་དྲངས་བ་སྟེ་ཁྲིད་ནས། རིན་འབྱུང་ལ་ཕུལ་བ་ན། རིན་འབྱུང་གིས་ཉི་མའི་དཀྱིལ་འཁོར་གཉིས་ཀྱི་དབུས་སུ་ཆུད་པར་བྱས་ལ། ཉི་མའི་འོད་ཟེར་གྱིས་བསྲེགས་ཏེ་ཐལ་བར་བྱས་པར་བསམས་ལ་
སྔགས་སྤེལ་ཚིགས་དང་བཅས་པ་བརྗོད་ན་བསྒྲུབ་བྱ་བདེ་བར་གནས་པར་འགྱུར་ཏེ་ཞི་བའོ་རོ།། ༈ དེ་ནས་ཞེས་བྱ་བ་ལ་སོགས་པ་ལ། ཚེ་དཔག་ཏུ་མེད་པ་བསྐྱེད་པས་ཚེ་དཔག་ཏུ་མེད་པ་ནི་རྡོ་རྗེ་འཆང་ཆེན་པོའོ། །དཔག་ཏུ་མེད་པ་ནི་འོད་དཔག་ཏུ་
མེད་པའོ། །དེ་གང་དུ་འབྱུང་བའི་ཏིང་ངེ་འཛིན་ནི། དཔག་ཏུ་མེད་པའི་རྡོ་རྗེ་ཞེས་བྱ་སྟེ། ཏིང་ངེ་འཛིན་དེ་ལ་དམིགས་པའོ། །པདྨོ་ནི་འོད་དཔག་ཏུ་མེད་པའོ། །དེ་ལས་འབྱུང་བ་ནི་ཁྲོ་བོ་རྟ་མགྲིན་ཏེ། ཁྲོ་བོ་ཆེན་པོ་དེ་རང་གི་སྔགས་ཀྱི་བདག་ཉིད་དུ་ཉིད་ཀྱི་སྐུ་དང་གསུང་དང་
ཐུགས་རྡོ་རྗེ་ལས་ཕྱུང་ངོ༌། །ན་མཿཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཨོཾ་ཞེས་བྱ་བ་ལ་སོགས་པ་ནི་སྔགས་ཏེ། སེམས་ཅན་གདུག་པ་ཅན་རྣམས་ཀྱི་ལུས་དང་ངག་དང་ཡིད། རྣམ་པར་གཞིག་པའི་སྡིགས་མཛུབ་བྱ་བའི་ཕྱིར་ཧཱུཾ་གསུམ་སྨོས་སོ། །
ཏ་རུ་ལ་ཞེས་པ་ལ། ཏ་རུ་ནི་སྒྲོལ་བ་སྟེ། ཡམས་དང་གནོད་པ་ཐམས་ཅད་ལས་སྒྲོལ་བའོ། །ལ་ནི་སྒྲོལ་བ་དེ་ལེན་ཞིང་འཛིན་པའོ། །བི་རུ་ལ་ཞེས་པ་ནི། བི་ནི་བི་ཀ་ར་སྟེ་རྣམ་པར་འགྱུར་བའི་གནོད་པ་རྣམས་སོ་འོ། །རུ་ནི་བྷང་ག་སྟེ། གནོད་
པ་དེ་རྣམས་འཇིག་པའོ། །ལ་ནི་ཨཱ་དཱ་ན་སྟེ། ༼ན་ནི་བོད་པའི་དོན་ཡིན་ནོ་ཟེར། ༽འཇིགས་པ་དེ་ལེན་པར་བྱེད་པའོ། །སརྦ་བི་ཥ་དུག་གྷཱ་ཏ་ཀ་འཇོམས་པ་ཞེས་པ་ནི་དུག་ཐམས་ཅད་འཇོམས་པ་སྟེ། སྦྲུལ་ལ་སོགས་པ་རྒྱུ་བ་དང་མི་རྒྱུ་བ་ཤིང་ལ་སོགས་པ་

ལས་བྱུང་བའི་དུག་མ་ལུས་པར་འཇིག་པའོ། །ཛྭ་ལི་ཏ་འབར་བ་བི་རྣམ་པར་སྥུ་ལིཾ་ག་འཁྲུགས་པ་ཞེས་པ་ནི་འབར་བ་རྣམ་པར་འཁྲུག་པ་སྟེ། མེ་སྟག་རབ་ཏུ་འབར་བ་དང་བཅས་པའོ། །ཨཊྚ་ཊྚ་ཧཱ་ས་ཞེས་པ་ནི་ཧ་ཧ་ཞེས་
རྒོད་པའི་སྒྲ་དང་བཅས་པའོ། །ཀེ་སའམ་ཤ་རི་ས་སེང་གེ་ཊཱ་ཊོ་པ་རལ་པ་ཞེས་པ་ལ་ཀེ་ས་རི་ནི་རི་དྭགས་ཀྱི་རྒྱལ་པོ་སེང་གེའོ། །ས་ཊ་ནི་རལ་པའི་ཚོགས་༼ཧ་ས་ནི་རྒོད་པའོ་རྒོད་པའི་སྒྲ་ནི་ཨ་ཊ་ཊ་ཊ་ཊ་ཞེས་པ་སྟེ་སྐྲག་པར་བྱེད་པའི་སྒྲ་སྒྲོགས་པའོ། །དེ་ཡང་གང་སྙམ་ན་
ཧ་ཧ་ཞེས་པའོ། །༽ཕྲག་གོང་དུ་འཕྱང་བའོ། །ཨ་ཊོ་པ་ནི་བསྒྱིངས་པ་སྟེ་སེང་གེའི་རལ་པ་ལྟར་བསྒྱིངས་པ་གང་ལ་ཡོད་པའོ། །བཛྲ་ཁུ་ར་ཞབས་ནིར་གྷཱ་ཏ་ན་བརྡབས་པས་ཙ་ལི་ཏ་གཡོ་བའམ་བསྐྱོད་པ་བ་སུ་དྷཱ་སའི་ཏ་ལ་གཞི་རྣམས་ཞེས་
པ་ནི། རྡོ་རྗེའི་ཞབས་བརྡབས་པས་སའི་གཞི་རྣམས་བསྐྱོད་པའོ། །ནི་ཤྭཱ་ས་མཱ་རུ་ཏོ་ཏ་ཀྵི་པ་ཏ་དྷ་ར་ཎཱི་དྷ་ར་ཞེས་པ་ལ། ནི་ཤྭཱ་ས་དབུགས་མཱ་རུ་ཏ་འབྱིན་པ་ཞེས་པ་ནི་དབུགས་འབྱིན་པའི་རླུང་སྟེ་སྣའི་དབུགས་སོ། །ཨུད་ཀྵི་པ་ཏ་ནི་གྱེན་དུ་འཐོར་
བའོ། །དྷ་ར་ཎཱི་དྷ་ར་ས་འཛིན་པ་ཞེས་པ་ནི་རི་བོ་སྟེ། རྟ་མགྲིན་དེའི་སྣའི་དབུགས་ཀྱིས་རི་བོ་རྣམས་གྱེན་དུ་འཐོར་བར་བྱེད་པ་དེ་ལ་དེ་སྐད་ཅེས་བྱའོ། །བྷཱི་ཥ་ཎ་འཇིགས་སུ་རུང་བ་ཨཊྚ་ཊྚ་ཧཱ་ས་ཞེས་པ་ནི་ཧ་ཧ་ཞེས་བཞད་པས་འཇིགས་སུ་རུང་བའོ། །ཨ་
པ་ར་མི་ཏ་དཔག་ཏུ་མེད་པ་བ་ལ་སྟོབས་པ་རཱ་ཕ་རོལ་ཀྲ་མ་གནོན་པ་ཞེས་བྱ་བ་ནི་སྟོབས་དང༌། ཕ་རོལ་གནོན་པ་དཔག་ཏུ་མེད་པ་མངའ་བ་སྟེ། འདི་དག་ནི་རྟ་མགྲིན་ལ་བོད་པའི་ཚིག་གོ། ཨཱརྱ་ག་ཎ་བྷཱི་ཏ་བྷཱུ་ཏ་ག་ཎ་ཞེས་པ་ལ་ཨཱརྱ་ནི་

འཕགས་པ་སྟེ། དེ་བཞིན་གཤེགས་པ་རྣམས་སོ། །དེ་རྣམས་ཀྱིས་བཟང་པོར་བརྩིས་པ་ཡིན་པས་ན་འཕགས་པས་བགྲངས་པ་སྟེ་ག་ཎ་ནི་བགྲངས་པའོ། །བྷཱི་ཏ་ཞེས་པ་ནི་འཇིགས་པའོ། །བྷུ་ཏ་ག་ཎ་ཚོགས་ནི་འབྱུང་པོའི་ཚོགས་ལྷ་མ་ཡིན་ལ་
སོགས་པའི་ཚོགས་རྣམས་ཏེ། གང་གིས་འབྱུང་པོའི་ཚོགས་དེ་འཇིགས་པའོ། །༼འདིར་བྷུ་ཏ་ག་ཎའི་མཇུག་ཏུ་རྒྱུད་ལས། བྷུ་ཥི་ཏ་ཞེས་པ་གཅིག་གསུངས་པའི་དོན་གསལ་བར་མི་སྣང་བ་ནི་འཇིགས་པའི་དོན་ཡིན་མིན་དཔྱད་དོ། །༽བུདྷྱ་བུདྷྱ་ཞེས་པ་ནི་བསྐུལ་བའི་ཕྱིར་ཡང་དག་
༼སྐྱབས་འགྲོ་བདུན་ཅུ་པ་ལས། མ་རིག་གཉིད་ནི་རྒྱུན་བཅད་ཅིང༌། །ཡང་དག་ཡེ་ཤེས་ངེས་འབྱུང་བ། །གང་ཞིག་རྣམ་སད་དེ་སངས་རྒྱས། །སྐྱེས་བུ་གཉིད་སད་ཇི་བཞིན་ནོ། །ཞེས་གསུངས་པ་ལྟར། སངས་རྒྱས་ཀྱི་སྐད་དོད་བུདྡྷའི་སྒྲ་གཉིད་སད་པ་དང་པདྨ་རྒྱས་པ་གཉིས་ཀ་ལ་དྲང་དུ་རུང་བ་ལ་འདིར་དང་པོ་ལྟར་བཤད་དོ། །
༼པར་སད་པར་བྱས་ནས་རྦོད་པའོ། །ཧ་ཡ་གྲཱི་བ་ཞེས་པ་ནི་ཀྱེ་རྟ་མགྲིན་ཞེས་བོད་པའོ། །ཁཱ་ད་ཁཱ་ད་ཞེས་པ་ནི་གདུག་པ་ཐམས་ཅད་ཟོ་ཤིག་པའོ། །ཚིན་ད་ཚིན་ད་ཞེས་པ་ནི་གཞན་གྱི་སྔགས་ཆོད་ཅིག་ཆོད་ཅིག་པའོ། །སིདྡྷི་དངོས་གྲུབ་མ་མེ་བདག་ལ་དི་ཤ་
སྩོལ་ཅིག་ཞེས་པ་ནི་བདག་ལ་དངོས་གྲུབ་སྩོལ་ཅིག་པའོ། །ཨཱ་བེ་ཤ་ཡ་ནི་ཕོབས་ཤིག་པའོ། སརྦ་ཛྭ་ར་རིམ་པི་ཤཱ་ཙཱ་ན་ཤ་ཟ་ཞེས་༼ཚིན་ད་ཚིན་ད་པ་ར་མན་ཏྲ་ན་ནི་གཞན་གྱི་སྔགས་སོ་ཞེས་སོ། །པ་ཚབ་ཀྱི་འགྱུར་ཡང་འདི་དང་འདྲ། ཆག་འགྱུར་ལས་ཨ་ཏི་ཤ་ཟེར།
པ་ནི་རིམས་དང་ཤ་ཟ་ཐམས་ཅད་དོ། །སརྦ་གྲ་ཧེ་ཥུ་གདོན་གྱིས་ཨ་པྲ་ཏི་མི་ཚུགས་པར་ཧ་ཏོ་བྷ་བ་མཛོད་ཅིག་ཞེས་པ་ནི། གདོན་ཐམས་ཅད་ཀྱིས་མི་ཚུགས་པར་མཛོད་ཅིག་པའོ། །བཛྲ་དྃཥྚ་མཆེ་བ་ཅན་ཀིཉྩི་རཱ་ཡ་སི་ཞེས་པ་ནི། རྡོ་རྗེ་མཆེ་བ་ཅན་ཅིའི་

ཕྱིར་ཕྱི་བཤོལ་མཛད་ཅེས་པའོ། །ཨི་དཾ་འདི་དུཥྚ་གདུག་པ་གྲ་ཧཾ་གདོན་དུཥྚ་སརྦཾ་བཱ་སྦྲུལ་ཞེས་པ་ནི་གདོན་མ་རུངས་པའམ་སྦྲུལ་གདུག་པ་འདིའོ། །དྷུ་ན་དྷུ་ན་ནི་སྐྱོད་ཅིག་སྐྱོད་ཅིག་པའོ། །མ་ཐ་མ་ཐ་ཞེས་པ་ནི་རྣམ་པར་
གཏོགས་ཤིག་པའོ། །མར་ད་མར་ད་ཞེས་པ་ནི་བརླག་པར་མཛོད་ཅིག་པའོ། །པཱ་ཊ་ཡ་པཱ་ཊ་ཡ་ཞེས་པ་ནི་ཁོས་ཤིག་པའོ། །མ་ཊ་མ་ཊ་བྷན་དྷ་བྷན་དྷ་ནི་ཆིངས་ཤིག་པའོ། །བུད་དྷ་སངས་རྒྱས་དྷརྨ་ཆོས་སཾགྷ་དགེ་འདུན་ཨ་ནུ་ཛྙཱ་ཏཾ་བཀའ་སྩལ་༼
པའི་ཀརྨ་ཀུ་རུ་ཞེས་པ་ནི། སངས་རྒྱས་དང་ཆོས་དང་དགེ་འདུན་རྣམ་པར་ཆོམས་ཤིག་པའོ་ཟེར། གྱིས་བཀའ་སྩལ་པའི་༼མ་ཊ་གཉིས་པོ་འདི་པ་ཚབ་ཀྱི་འགྱུར་ལ་མེད་དོ། །༽ལས་གྱིས་ཤིག་པ་སྟེ་རྦོད་པའོ། །གལ་ཏེ་དེ་ལྟར་མི་བྱེད་ན་དེའི་ཚེ་རང་ཉིད་ལ་སྨྲས་
པ་ཧ་ཡ་གྲཱི་བཱ་ཡ་ཕཊ་ཅེས་པ་ནི་རྟ་མགྲིན་ལའོ། །བཛྲཱ་ཡ་ཕཊ་ཅེས་པ་ནི་རྡོ་རྗེ་སྟེ་གཞན་གྱིས་མི་ཕྱེད་པ་ལའོ། །བཛྲ་གཱ་ཏྲཱ་ཡ་ཕཊ་ཅེས་པ་ནི་རྡོ་རྗེའི་༼གང་གི་ཚེ་མི་བྱེད་ན་དེའི་རང་གི་ངོ་བོ་གསུངས་ནས་བཅོམ་ལྡན་འདས་རྟ་མགྲིན་ལ་བསྡིགས་པར་མཛད་པ་ནི་ཟེར། ༽ལུས་
ཅན་ལའོ། །བཛྲ་ནེ་ཏྲཱ་ཡ་ཕཊ་ཅེས་པ་ནི་རྡོ་རྗེའི་མིག་ལའོ། །བཛྲ་དཾ་ཥྚཱ་ཡ་ཕཊ་ཅེས་པ་ནི་རྡོ་རྗེའི་མཆེ་བ་ཅན་ལའོ། །བཛྲ་ཁུ་རཱ་ཡ་ཕཊ་ཅེས་པ་ནི་རྡོ་རྗེའི་ཞབས་ཅན་ལའོ། །བཛྲ་ཁུ་ར་ནིར་གྷཱ་ཏ་ནཱ་ཡ་ཕཊ་ཅེས་པ་ནི་རྡོ་རྗེའི་ཞབས་ཅན་ངེས་པར་རྡེབས་པ་ལའོ། །ཏྲཻ་
གསུམ་པོ་ལོ་ཀྱ་འཇིག་རྟེན་བྷ་ཡཾ་འཇིགས་པར་ཀ་རཱ་ཡ་མཛད་པ་ཕཊ་ཅེས་པ་ནི་འཇིག་རྟེན་གསུམ་འཇིགས་པར་མཛད་པལའོ། །སརྦ་ཀརྨེ་ཁུ་ལས་ཐམས་ཅད་ལ་ཨ་པྲ་ཏི་ཧ་ཏཱ་ཡ་ཐོགས་པ་མེད་པ་ལ་ཕཊ་ཅེས་པ་ནི་ལས་ཐམས་ཅད་

ལ་ཐོགས་པ་མེད་པ་ལའོ། །བཛྲ་ཀུ་ལ་རིགས་༼སན་གྱི་སྒྲ་ལ་ངེས་ཚིག་གིས་བཤད་པས་ཡང་དག་པའོ། །༽སན་ཏྲཱ་ས་ནཱ་ཡ་སྐྲག་པར་རམ་འཇིགས་པར་མཛད་པའོ། །ཕཊ་ཅེས་པ་ནི་རྡོ་རྗེའི་རིགས་རྣམས་ཡང་དག་པར་འཇིགས་པར་མཛད་པ་ལའོ། །ཧཱུྃ་ཧཱུྃ་ཧཱུྃ་ཕཊ་ཅེས་བྱ་བ་ནི་
བཅོམ་ལྡན་འདས་ཀྱིས་རྟ་མགྲིན་ལ་བསྡིགས་པར་མཛད་པའོ། །སྭཱཧཱ་ཞེས་པ་ནི་དེ་ལྟར་བསྡིགས་པའི་མཐར་དབུགས་དབྱུང་བར་བྱ་བའི་ཕྱིར་མཛད་པ་ཡིན་ཏེ། སྭཱཧཱའི་སྒྲ་ནི་དབུགས་འབྱིན་པ་སྟེ། རྡོ་རྗེ་བདུད་རྩིའི་རྒྱུད་ལས། ཡི་གེ་སྭཱཧཱ་ནི་མཱ་མ་ཀཱི་ཞེས་བོས་ནས་
དངོས་གྲུབ་ཐམས་ཅད་རབ་སྟེར་བའོ། ཞེས་གསུངས་པས་སོ། །འདིར་ཆེ་གེ་མོ་བི་ཤ་དུག་དི་ཀཾ་ལ་སོགས་པ་ཨ་པ་ཧ་ར་ཉེ་བར་ཕྲོགས་ཤིག་ཧཱུཾ་ཞེས་བྱ་བ་དང་སྔགས་སྤེལ་ཏེ་སྭཱཧཱའི་སྔོན་དུའོ་ལོ། །དེ་ནས་ཞེས་བྱ་བ་ལ་སོགས་པ་ལ། ཆོས་ཀྱི་རྡོ་རྗེ་ནི་
འོད་དཔག་ཏུ་མེད་པའོ། །དེའི་ཆེ་མཆོག་སྐྱེས་པ་ནི། དེ་ལས་སྐྱེས་པའི་གཙོ་བོ་རྟ་མགྲིན་ལ་སོགས་པ་སྟེ། དེ་གདུལ་བའི་ཕྱིར་རོ། །ཡེ་ཤེས་རྒྱལ་པོ་ནི་འོད་དཔག་ཏུ་མེད་པ་སྟེ། དེ་རྗེས་སུ་དྲན་པ་ནི་སྒོམ་པ་རྩེ་གཅིག་པ་ཐོབ་པར་གྱུར་པའོ། །མཁའ་དབྱིངས་ནི་ནམ་
མཁའི་དབྱིངས་སུ་གཏོགས་པ་སྟེ། དེ་དུག་གིས་ཡོངས་སུ་གང་བའོ། །ཇི་ལྟ་བུ་ཞེ་ན། རྡོ་རྗེ་ནི་མི་༼དེས་གདུལ་བའི་བགེགས་ལ་ཡང་ཆེ་མཆོག་སྐྱེས་ཞེས་བརྗོད་དོ། །ཞེས་སོ། །༽ཕྱེད་པ་སྟེ་གཞོམ་དཀའ་བའོ། །ཧ་ལ་ཧ་ལ་ནི་དུག་གི་ཁྱད་པར་རོ། །ཁྲོ་བོའི་
རྒྱལ་པོ་རྟ་མགྲིན་བསྐུལ་བ་ཡིས། ཞེས་བྱ་བ་ནི་རྦོད་པས་སོ། །དུག་རྣམས་ཐམས་ཅད་མེད་པར་བྱེད། ཅེས་བྱ་བ་ནི། ཧ་ལ་ཧ་ལ་འཐུངས་ཀྱང་དུག་མེད་པར་མཛད་པའོ། །འདིར་མན་ངག་ནི་འདི་ཡིན་ཏེ། འོད་དཔག་མེད་ཀྱི་ཏིང་ངེ་འཛིན་གཞན་གཉིས་སྔོན་དུ་བཏང་

ནས་ལས་རྒྱལ་མཆོག་གི་དུས་སུ་བསྒྲུབ་པར་བྱ་བ་དུག་གིས་ཟིན་པ་དེ་རྟ་མགྲིན་སེམས་དཔའ་གསུམ་གྱི་བདག་ཉིད་དུ་ངེས་པར་བསམས་ལ། དེའི་སྙིང་གར་ཟླ་བ་ལ་གནས་པའི་ཏིང་ངེ་འཛིན་སེམས་དཔའི་འོད་ཟེར་རྣམས་ཀྱིས། ནད་
པའི་ལུས་ཡོངས་སུ་བཀང་ནས་དེ་ནས་རང་འོད་དཔག་མེད་ལས་རྟ་མགྲིན་དུ་བསྒྱུར་བའི་ལག་པ་གཡས་པའི་ལག་མཐིལ་དུ་ཟླ་བའི་སྟེང་དུ། ཡི་གེ་ཧཾ་མདོག་དཀར་པོ་བསམས་ནས། ལག་པ་གཡས་པའི་མཐེ་བོང་ནས་མཐེའུ་ཆུང་གི་བར་གྱི་སོར་༼
དུག་རབ་ཏུ་སྦར་བ་སྟེ་དུག་མི་མངོན་པར་གནས་པ་རྣམས་སད་པར་བྱའོ། །༽ཚིགས་རྣམས་ལ་རིམ་པ་བཞིན་ཨོཾ་ཛྲིཾ་ཧྲིཾ་ཀྵིཾ་ས་ཞེས་བྱ་བ་ཁ་དོག་དཀར་པོ་ཅན་རྣམ་པར་བཀོད་ལ། སྤྱི་བོ་ནས་བརྩམས་ཏེ་བསྔགས་བརྗོད་པ་སྔོན་དུ་འགྲོ་བས་ལག་པ་ལ་བཀོད་པའི་འོད་ཀྱི་
ཚོགས་ཀྱིས་བྱབས་པས། སྔགས་ཀྱི་ཡིག་འབྲུ་རྣམས་ཀྱི་འོད་ཟེར་དཀར་པོ་འགྱེད་༼ཨོཾ་ཏྲིཾ་ཧྲིཾ་ཁྲིཾ་སྲིཾཿཟེར། ༸ཁྲཱིཾ་མ་ཟེར། ༽ཅིང་བདུད་རྩི་དྲི་མ་མེད་པའི་ཆུའི་རྒྱུན་ལྟ་བུ་ལུས་ལ་ཞུགས་པས། དུག་རྣམས་ཁ་དོག་ནག་པོའམ། སྔོན་པོ་ལྟ་བུ་འོག་ཏུ་
བཏང་བ་སྟེ་བདས་ནས་རྐང་མཐིལ་ནས་ཕུད་དེ་སྟོངས་པར་གྱུར་ཅིང་དེའི་ཤུལ་དུ་བདུད་རྩི་དཀར་པོས་གང་པར་བསམས་ན་དུག་སེལ་བར་འགྱུར་རོ།། ༈ དེ་ནས་ཞེས་བྱ་བ་ལ་སོགས་པ་ལ། དོན་ཡོད་པའི་དངོས་གྲུབ་རབ་ཏུ་སྩོལ་བས་དེ་བཞིན་གཤེགས་
པ་གདོན་མི་ཟ་བར་གྲུབ་པ་ནི་རྡོ་རྗེ་འཆང་ཆེན་པོའོ། །གདོན་མི་ཟ་བའི་དམ་ཚིག་ནི་དོན་ཡོད་པར་གྲུབ་པ་སྟེ། དེའི་བྱང་ཆུབ་ནི་གདོན་མི་ཟ་༼འདི་ནི་སྣང་མཐའ་དང་རྟ་མགྲིན་གྱིས་ཞི་བའི་ལས་སྒྲུབ་པའོ། །༽བར་དམ་ཚིག་འབྱུང་བའོ། །དེ་ཉིད་དབལ་ལམ་ཏོག་སྟེ་

རྒྱལ་མཚན་ཡིན་ལ་རྡོ་རྗེ་ནི་མི་ཕྱེད་པའི་མཚན་མ་སྟེ། དེ་ལ་དམིགས་པའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་ནས། རྡོ་རྗེ་བེ་ཅོན་སྔོན་པོ་ཞེས་བྱ་བའི་ཁྲོ་བོའི་རྒྱལ་པོ། །སྔགས་ཀྱི་བདག་ཉིད་ཅན་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །
ན་མཿཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཨོཾ་ཞེས་བྱ་བ་ལ་སོགས་པ་ནི་སྔགས་དངོས་ཡིན་ཏེ། ཨེ་ཧྱ་ཧི་ཞེས་པ་ནི་ཚུར་སྤྱོན་ཚུར་སྤྱོན་ཞེས་བོད་པའོ། །བྷ་ག་ཝན་བཅོམ་ལྡན་འདས་ནཱི་ལ་སྔོན་པོའམ་ནག་པོ་བཛྲ་དཎ་ཌ་དབྱུག་པ་
ཞེས་པ་ནི་བཅོམ་ལྡན་འདས་རྡོ་རྗེ་དབྱིག་སྔོན་ཞེས་བོད་པའོ། །ཏུ་རུ་ཏུ་རུ་ཧུ་ལུ་ཧུ་ལུ་ཞེས་པ་ནི་ཏུ་རུའི་སྒྲ་ཏྭ་ར་ན་སྟེ་རིངས་པ་རིངས་པར་རོ། །༼ཨེ་ཧྱ་ཧི་ཞེས་པ་ནི་སྤྱན་འདྲེན་པའོ་ཟེར། ༽ཧ་ཧ་ཞེས་པ་ནི་ལྷའི་ཐུགས་ཡང་དག་པར་སད་པར་བྱ་བའོ། །
གུ་ལུ་གུ་ལུ་ཞེས་པ་ནི་༼ཧུ་ལུ་ཧུ་ལུ་ནི་སྔ་མ་ཁ་ཅིག་གནོད་སྦྱིན་གྱི་སྐད་ཡིན་པས་བདག་ཅག་གི་སྒྲས་བཤད་དུ་མེད་པས་གང་དུ་ཡང་མ་བཤད་ཅེས་ཟེར་བ་ནི་མཐོང་རྒྱ་ཆུང་བའི་སྐྱོན་ཏེ། མཉམ་སྦྱོར་གྱི་ཕྱི་མའི་ཕྱི་མར། ཧུ་ལུ་ཧུ་ལུ་ཞུགས་ཤིག་པའོ། །ཞེས་གསུངས་ལ། ཤཱནྟི་པས་ཀྱེ་མའི་དོན་
དུ་བཤད་ཀྱང་འདིར་ནི་སྔ་མ་ཡིན་ཏེ་རིངས་པར་རིངས་པར་བདག་ལ་ཞུགས་ཤིག་པའི་དོན་ནོ། །༽ཚིར་ཅིག་པའོ། །གུ་ལཱ་པ་ཡ་གུ་ལཱ་པ་ཡ་ཞེས་པ་ནི་འཁོར་རྣམས་ཀྱང་འཚིར་དུ་ཆུག་ཅིག་པའོ། །ཀྲ་མ་ཀྲ་མ་ཞེས་པ་ནི། ཀྲ་མ་གོམས་པ་པཱ་ད་བསྐྱོད་པའམ་འདོར་བ་
བི་ཀྵེ་པ་རྣམ་པར་སྤྲོ་བ་སྟེ་གོམ་པ་བསྐྱོད་པར་རབ་ཏུ་སྤྲོ་བར་བྱའོ། །བྷ་ག་ཝན་ཞེས་པ་ནི་བཅོམ་ལྡན་འདས་ཞེས་བོད་པའོ། །བཱ་ཡུ་རླུང་བེ་གེ་ཎ་ཤུགས་ཀྱིས་ཞེས་པ་ནི་རླུང་གི་ཤུགས་ཀྱིས་སོ། །བྷུ་ཏན་འབྱུང་པོ་རྣམས་ཤཱི་གྷྲཾ་མྱུར་དུ་ད་ཧ་ད་ཧ་ཞེས་

པ་ནི་འབྱུང་པོ་རྣམས་མྱུར་དུ་བསྲེགས་ལ་ཐལ་བར་གྱིས་ཤིག་པའོ། །ད་ར་ད་ར་ཞེས་པ་ནི་ཁོས་ཤིག་པའོ། །བ་ཧ་བ་ཧ་ཞེས་པ་ནི་ཆོམས་ཤིག་པའོ། །པ་ཙ་པ་ཙ་ཞེས་པ་ནི་སྐོལ་ཅིག་པའོ། །མ་ཐ་མ་ཐ་ཞེས་པ་ནི་རྣམ་པར་ཤིག་
ཅིག་པའོ། །པཱ་ཏ་ཡ་པཱ་ཏ་ཡ་ཞེས་པ་ནི་འོག་ཏུ་ལྟུང་བར་གྱིས་ཤིག་པའོ། །མ་ཊ་མ་ཊ་ཞེས་པ་ནི་རློགས་ཤིག་པའོ། །མོ་ཊ་པ་ཡ་མོ་ཊ་པ་ཡ་ཞེས་པ་ནི་འཁོར་རྣམས་ཀྱིས་ཀྱང་བརླག་པར་གྱིས་ཤིག་པའོ། །སརྦ་ཀརྨཱ་ཎི་ཚིནྡ་ཚིནྡ་ཞེས་པ་ནི་ལས་ཐམས་ཅད་
ཆོད་ཅིག་པ་སྟེ། དགྲ་བོས་རབ་ཏུ་སྦྱར་བའི་བསྐྲད་པ་ལ་སོགས་པའི་ལས་རྣམས་ཤིག་ཅིག་ཤིག་ཅིག་པའོ། །བྷཀྵ་ཡ་བྷཀྵ་ཡ་ཞེས་པ་ནི་ཟོ་ཤིག་པའོ། །མེ་དཾ་ནི་ཚིལ་ལོ། །ཨཱ་སྱ་ནི། དེའི་སྟེ། འདི་ནི་བསྒྲུབ་པར་བྱ་བའི་འོ། །མེ་ད་ཚིལ་མད་ཛ་
རྐང་རུ་ངྷི་ར་ཁྲག་པྲི་ཡ་དགྱེས་པ་ཨེ་ཧྱ་ཧི་ཚུར་བྱོན་བྷ་ག་ཝན་ཞེས་བྱ་བ་ནི་ཀྱེ་བཅོམ་ལྡན་འདས་ཚིལ་དང་། རྐང་དང་། ཞག་དང་། ཁྲག་ལ་དགྱེས་པ་ཚུར་སྤྱོན་ཚུར་སྤྱོན་ཞེས་བོད་པའོ། །སརྦ་བིགྷྣཱན་ཞེས་པ་༼མ་ཟེར། 
ཞག་ཟེར། ༽ནི་བགེགས་ཐམས་ཅད་དོ། །སརྦ་བི་དྱཱ་རིག་པ་ནི་ཞེས་པ་ནི་རིག་པ་ཐམས་ཅད་དོ། །སརྦ་མན་ཏྲ་ནི་ཞེས་པ་ནི་སྔགས་ཐམས་ཅད་དོ། །སརྦ་མཱུ་ལ་རྩ་བའི་ཀརྨ་ནི་ཞེས་པ་ནི་རྩ་བའི་ལས་ཐམས་ཅད་དང་། ཀྲི་ཏྲི་མ་བཅོས་པའི་
བི་ཥཱ་དུག་དཱེ་ནི་ལ་སོགས་པ་ཞེས་པ་ནི་བཅོས་པའི་དུག་ལ་སོགས་པའོ། །སརྦ་གྲ་ཧཱ་ན་གདོན་ཞེས་པ་ནི་གདོན་ཐམས་ཅད་དེ། དེ་རྣམས་ཧ་ན་ཧ་ན་ཞེས་པ་ནི་ཆོམས་ཤིག་པའོ། །བྷན་ཛ་བྷན་ཛ་ཞེས་པ་ནི་ཤིག་ཤིག་པའོ། །མར་ད་

མར་ད་ཞེས་པ་ནི་མཉེས་ཤིག་པའོ། །ཨི་དཾ་ཞེས་པ་ནི་འདི་ཞེས་པའི་དོན་ཏེ། གང་འདོད་པའི་ལས་དེ་ལ་འདི་ཞེས་བརྗོད་དོ། །ཀཱརྱཾ་སཱ་དྷ་ཡ་ཞེས་པ་ནི་བྱ་བ་སྒྲུབས་ཤིག་པའོ། །ཧཱུཾ་ཞེས་པ་ནི་རྗེས་སུ་བྱེད་པའི་སྡིགས་མཛུབ་བྱ་བའོ། །ནཱི་ལཱ་ཡ་ཞེས་པ་ནི་སྔོན་པོ་ལའོ། །ནཱི་
ལཱ་བཛྲ་དན་ཌ་ཡ་ཞེས་པ་ནི་རྡོ་རྗེ་དབྱིག་པ་སྔོན་པོ་ཅན་ལའོ། །ཏུ་རུ་ཏུ་རུ་ཞེས་པ་ནི་རིངས་པར་མཛོད་ཅིག་པའོ། །བིགྷྣཱན་བི་ན་ཡ་ཀ་ནཱ་ཤཱ་ཡ་ནཱ་ཤཱ་ཡ་ཞེས་པ་ནི་བགེགས་དང་ལོག་འདྲེན་རློགས་ཤིག་རློགས་ཤིག་པའོ། །ཧུ་རུ་ཧུ་རུ་ཞེས་བྱ་བ་ནི་བྱ་བ་ལ་འབད་པར་མཛོད་ཅིག་
པའོ། །དཱིཔྟ་འབར་བ་ཙཎྜ་ཡ་གཏུམ་པོ་ཞེས་པ་ནི་འབར་བ་གཏུམ་པོ་སྟེ། ལྷག་པར་ཁྲོ་བའི་ཕྱིར་རོ། །སརྦ་ཤ་ཏྲཱུཾ་ཎཱཾ་དགྲའི་ཧྲི་ད་ཡཱ་སྙིང་ནི་ངེས་པར་བི་ཌ་ཡ་ཚིར་ཅིག་ཞེས་པ་ནི་དགྲ་ཐམས་ཅད་ཀྱི་སྙིང་ངེས་པར་ཚིར་ཅིག་པའོ། །ཚིནྡ་ཚིནྡ་
པ་ར་གཞན་ནམ་ཕ་རོལ་བི་དྱཱ་ཎཱཾ་ཚེ་ད་ཀ་གཅོད་པ་ཞེས་པ་ནི་གཞན་གྱི་རིག་པ་གཅོད་པ་པོས་གཞན་གྱི་རིག་པ་ཆོད་ཅིག་པའོ། །ཧཱུཾ་ནི་དེ་གསལ་བར་བྱེད་པའི་ས་བོན་ནོ། །བི་དྱཱ་ཎཱཾ་རིག་པ་རྣམས་ཀྱི་ཤིཥྚ་ཀ་བྱེད་པ་པོ་ཞེས་པ་ནི་རིག་པ་རྣམས་ཀྱི་དམ་པར་གྱུར་
པ་སྟེ། བྱེད་པ་པོའོ། །ས་མ་ཡ་མ་ནུ་སྨ་རཾ་ཞེས་པ་ནི་དམ་ཚིག་རྗེས་སུ་དྲོན་ཅིག་པ་སྟེ། ཀྱེ་རྡོ་རྗེ་འཆང་གི་བཀའ་རྗེས་སུ་དྲོན་ཅིག་པའོ། །མར་མཱ་ཎི་ནི་གནད་ཀྲིན་ཏ་ཆོད་ཅིག་ཞེས་པ་ནི་གནད་ཆོད་ཅིག་པའོ། །ཧཱུཾ་ནི་སྐུལ་བའོ། །ཧ་ན་ཧ་ན། ད་ཧ་ད་ཧ། ཀུ་རུ་ཀུ་
རུ། ཏུ་རུ་ཏུ་རུ། ཧུ་རུ་ཧུ་རུ་ཕཊ་ཕཊ་ཧཱུཾ་ཧཱུཾ་ཞེས་པ་ནི་སྔར་བཤད་པ་ཟད་དོ། །ཀྲི་ཏཱན་ཏ་ཡ་ཞེས་པ་ནི་མཐར་༼ཀྲི་ཏ་ཡ་བྱེད་པ། ཨན་ཏ་མཐའོ། །༽བྱེད་པ་དེ་གཤིན་རྗེའོ། །དེ་བ་ལྷ་རི་ཥི་དྲང་སྲོང་བི་རྣམ་པར་དྲཱ་པ་ཀཱ་ཡ་སྐྲོད་པ་ཞེས་པ་ནི་ལྷ་དང་

དྲང་སྲོང་རྣམ་པར་སྐྲོད་པའོ། །ཧ་ན་རྒྱོབ་ཧ་ན་རྒྱོབ་བཛྲ་དཎ་ཌེ་ན་དབྱུག་པས་སྭཱཧཱ་ཞེས་པ་ནི་རྡོ་རྗེའི་དབྱིག་པས་རྒྱོབ་ཅིག་པའོ། །འདིར་སྭཱཧཱའི་སྔོན་དུ་འགྲོ་བའི་ཆེ་གེ་མོ། །མ་ར་ཡ་སོད་ཅིག་ཕཊ་ཕཊ་ཅེས་བྱ་བ་དང་སྔགས་
སྤེལ་ལོ། །དེ་ནས་ཞེས་བྱ་བ་ལ་སོགས་པ་ལ། གདུག་པའི་མཆོག་ལས་བྱུང་བ་ཀུན། །ཞེས་བྱ་བ་ནི་བགེགས་ཀྱི་མཆོག་རྣམས་༼ཁ་ཅིག་འདྲི་བ་དང་ལས་སྦྱོར་གྱི་དུས་སུ་སྭཱཧཱ་སྤངས་ནས་ཧཱུཾ་ཕཊ་འཇུག་པ་ཡིན་ཟེར་ཡང་། སྔ་མ་རྣམས་དེ་མི་བྱེད་པར་སྭཱཧཱའི་སྔོན་དུ་སྤེལ་ཞིང་ཞེས་པ་དང་མཐུན་ནོ། །
༽སོ། །གཞན་དག་ནི་གོ་སླའོ། །ཁྲོ་བོའི་རྒྱལ་པོ་འདིའི་སྔགས་བརྒྱ་རྩ་བརྒྱད་བཟླས་ན་གདུག་པ་ཐམས་ཅད་གསོད་པར་འགྱུར་རོ། །ཆོ་གའི་ཚུལ་བཞིན་ཞེས་བྱ་བ་ནི་རྟོག་པ་ལས་བཤད་པའི་ཆོ་གའི་སྦྱོར་བས་སོ། །བསྐུལ་བ་ཡིས་ཞེས་བྱ་བ་ནི་སྔགས་ཀྱི་དོན་
ཡོངས་སུ་ཤེས་པ་ལ་སྩོགས་པས་ལྷ་རྣམས་ལ་རྦོད་པའོ། །དེ་ལ་འདིར་ཆོ་ག་ནི་འདི་ཡིན་ཏེ། དོན་གྲུབ་ཀྱི་སྒོ་ནས་ཏིང་ངེ་འཛིན་གཞན་གཉིས་སྔོན་དུ་བཏང་ལ། ལས་རྒྱལ་མཆོག་གི་དུས་སུ་དུར་ཁྲོད་ཀྱི་སྟེ་རོ་རས་ལ་འཁོར་ལོ་རྩིབས་བཅུ་དྲུག་པ་བྲིས་ཏེ། དེའི་ལྟེ་
བའི་སྟེང་དུ་སྣ་ཚོགས་རྡོ་རྗེ་བྲི། དེའི་ལྟེ་བ་ལ་བྲིས་པའི་མེའི་དཀྱིལ་འཁོར་ལ་སྐེ་ཚེ་དང་ལན་ཚྭ་དང་ཡུངས་མར་དང་དུག་དང་ད་ཏུ་ར་ཐང་ཕྲོམ་པའི་ཁུ་བ་སྟེ། རྫས་འདི་དག་གིས་བསྒྲུབ་པར་བྱ་བའི་མིང་དང་དབྱུག་སྔོན་ཅན་གྱི་སྔགས་སྤེལ་ཏེ་
བྲིས་ལ། རྒྱ་མཚོར་འབབ་པའི་ཆུ་བོའི་ངོགས་གཉིས་དང་གྲོག་མཁར་གྱི་ས་དང་བསྒྲུབ་པར་བྱ་བའི་རྐང་རྗེས་ཀྱི་ས་དང༌། བཤང་གཅི་ལ་སོགས་པ་བདུད་རྩི་ལྔ་དང་ལྡན་པ་ལས་དགྲ་བོ་དེའི་གཟུགས་བརྙན་བྱས་ལ། དེ་ལ་དགྲ་བོའི་རྣམ་ཤེས་དགུག་

པ་སྟེ་བཀུག་ནས་བཅུག་སྟེ། དེར་དངོས་ཡིན་པར་བསམ་པ་སྔོན་དུ་འགྲོ་བས་བསྒྲུབ་པར་བྱ་བའི་གཟུགས་བརྙན་གྱི་སྙིང་ཁར་བཅུག་ནས། དཔའ་བོ་གཡུལ་དུ་ཤི་བའི་ཐོད་པ་ཁ་སྦྱར་གྱི་ནང་དུ་གཞུག་གོ། དེ་ནས་ཉི་མ་ཕྱེད་དམ་ནམ་ཕྱེད་ན་རྐང་པ་གཡོན་པས་མནན་
ཏེ། སྔགས་ཀྱི་དོན་ཤེས་པས་དབྱུག་སྔོན་ཅན་ལ་བཀའ་བསྒོ་བའི་ཚུལ་གྱིས་སྔགས་བརྒྱ་རྩ་བརྒྱད་བཟླས་ན་འཆི་བར་འགྱུར་རོ། །གལ་ཏེ་འཇིག་པ་སྟེ་འཆི་བར་མི་འགྱུར་ན་དེའི་ཚེ་དཔའ་བོ་གྲིར་ཤི་བའི་ཐོད་པ་གསུམ་སྒྱེད་བུར་བྱས་ལ། དེའི་སྟེང་དུ་གཟུགས་
བརྙན་བཞག་ལ་དུར་ཁྲོད་ཀྱི་གྲིར་ཤི་བའི་རོ་བསྲེག་པའི་མགལ་དུམ་གྱི་མེས་གདུངས་པར་བྱས་ན། ཚ་བའི་རིམས་ཀྱིས་འཛིན་པར་འགྱུར་རོ། །དེ་ནས་གཟུགས་བརྙན་དེ། དུར་ཁྲོད་ཀྱི་མེར་བཅུག་ན་དེའི་ཚེ་འཕྲལ་དུ་འཆི་བར་འགྱུར་རོ།། ༈ དེ་
ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་མི་བསྐྱོད་པ་ནི། རྡོ་རྗེ་འཆང་ཆེན་པོ་ཡོངས་སུ་གྱུར་པས་ཞུགས་པའོ། །ཆར་ཀུན་ནས་འབབ་པའི་སྤྲིན་སྡུད་པའི་གྱི་དཔལ་༼འདི་ནི་དོན་གྲུབ་དང་དབྱུག་སྔོན་ཅན་གྱི་སྒོ་ནས་གསད་ལས་བསྒྲུབ་པའོ། །
༽དཔལ་གང་ལ་ཡོད་པ་དེ་ནི་ཀུན་ནས་སྤྲིན་གྱི་དཔལ་དེ་སྟོབས་པོ་ཆེའོ། །དེ་སྐྱེད་པའི་ཏིང་ངེ་འཛིན་ནི་དེ་དང་དབྱེར་མེད་པས་དེ་སྐད་ཅེས་བྱ་སྟེ། དེ་མངོན་སུམ་དུ་མཛད་ནས་སྟོབས་པོ་ཆེ་སྔགས་ཀྱི་བདག་ཉིད་དུ་གྱུར་པ་འདི་ཉིད་ཀྱི་སྐུ་ལ་སོགས་པ་ལས་
ཕྱུང་ངོ༌། །ན་མཿཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཨོཾ་ཞེས་བྱ་བ་ལ་སོགས་པ་ནི་སྔགས་དངོས་སོ། །ཨུ་གྲ་ནི་དྲག་པོའོ། །ཤཱུ་ལ་ནི་མདུང་སྟེ། པ་ཎི་ནི་ལག་པའོ། །གང་གི་ལག་པ་ན་དྲག་ཅིང་རྣོ་བའི་མདུང་ཡོད་པ་དེ་ལ་དེ་སྐད་ཅེས་

བྱའོ། །ཛྲ་ཏི་ཞེས་པ་ནི་ཐོག་གོ། ནིར་ནཱ་ད་ནི་སྒྲ་སྟེ། ཐོག་འབབ་པ་ལྟ་བུའི་སྒྲ་གང་ལ་ཡོད་པ་དེ་ལ་དེ་སྐད་ཅེས་བྱའོ། །འདིར་སྭཱཧཱའི་སྔོན་དུ་འགྲོ་བའི་བཱར་ཥ་ཆར་གྱི་ངྷཱ་རཾ་རྒྱུན་པཱ་ཏ་ཡ་ཕོབ་ཅིག་ཧྲི་ཞེས་བྱ་བ་དང༌འདིའི་སྔགས་
སྤེལ་ལོ་འདི་ནི་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །བཟླས་པ་ཞེས་བྱ་བ་ལ་སོགས་པ་ནི་ཐུན་གསུམ་དུ་རེ་རེ་ལ་བརྒྱ་རྩ་བརྒྱད་བཟླས་པས་སོ། །སྦྱོར་༼པ་རི་ཟེར། ༽བ་ཡིས་ཞེས་བྱ་བ་ནི་སྦྱོར་བ་དེ་དང་དེས་དབང་དུ་བྱ་བ་ལ་སོགས་
པའི་ལས་ཀྱི་བསྒྲུབ་པར་བྱའོ། །ཐན་པ་༼འདིར་འགྱུར་རྙིང་ལས། སྟོབས་པོ་ཆེ་ཡིས་ཀླུ་རྣམས་ཀུན། །ཞེས་འབྱུང་ཡང་། ཀླུ་ནི་སྟོབས་པོ་ཆེ་རྣམས་ཀུན། །ཞེས་པ་དག་གོ། སྐུ་གསུམ་རྡོ་རྗེ་རྗེས་སུ་དྲན་པ་ཞེས་པ་ནི་རྡོ་རྗེ་འཆང་དྲག་པོའོ། །༽བྱུང་བའི་ཞེས་བྱ་བ་ནི་ཆར་༼
དབང་དུ་བྱ་བ་ལ་སོགས་པའི་ལས་རྣམས་ཟེར། །༽མི་འབབ་པ་སྟེ། ཆར་ཆད་པ་སེལ་ཞིང་ཆར་གྱི་རྒྱུན་འབེབས་པའོ། །འདིར་རིམ་པ་ནི་འདི་ཡིན་ཏེ། རྡོ་རྗེ་འཆང་ཡན་གྱི་དང་པོ་སྦྱོར་བ་དང༌། དེ་མི་བསྐྱོད་པར་བསྒྱུར་བའི་དཀྱིལ་འཁོར་རྒྱལ་མཆོག་བྱ། དེ་ནས་ལས་རྒྱལ་
མཆོག་གི་དུས་སུ་སྐེ་ཚེ་ལ་སོགས་པའི་མངོན་སྤྱོད་ཀྱི་རྫས་རྣམས་ཀྱིས་དུར་ཁྲོད་ཀྱི་རས་ལ། །པདྨ་འདབ་མ་བརྒྱད་པ་བྲིས་ལ་དེའི་ཤར་གྱི་འདབ་མ་ལ་ནོར་རྒྱས་ཀྱི་བུ་སེར་པོ། ལྷོར་པདྨ་དཀར་པོ། ནུབ་ཏུ་སྟོབས་ཀྱི་རྒྱུ་དམར་པོ། བྱང་དུ་འཇོག་པོ་ནག་པོ། མེར་པད་ཆེན་སྔོ་
བསངས། བདེན་བྲལ་དུ་མཐའ་ཡས་སྐྱའོ། །རླུང་དུ་རིགས་ལྡན་དཀར་པོ། དབང་ལྡན་དུ་དུང་སྐྱོང་སེར་པོ། སྟོད་སྦྲུལ་མགོའི་གདེངས་ཀ་བདུན་དང་ལྡན་པ། སྨད་སྦྲུལ་མཇུག་ལན་བདུན་དུ་འཁྱིལ་པའི་ཀླུ་བརྒྱད་བྲིས་ལ། དེ་རྣམས་ཀྱི་སྙིང་ཁ་དང༌། སྤྱི་བོར་ཧཱུཾ་ནཱཾ་ཧཱུཾ་༼ཧཱུཾ་ནཱཾ་ཧཱུཾ་

ཞེས་བྱ་བར་སྔགས་སྤེལ་ལ། ༼ཞེས་པ་སྔགས་དང་སྤེལ་ལོ་ཟེར། པདྨའི་ལྟེ་བའི་དབུས་སུ་ཨོཾ་ཨཱཿཧཱུཾ་བཛྲ་དྷ་ར་འཛིན་པའམ་འཆང་བ་ཨཱ་ཛྙཱ་པ་ཡ་ཏི་བཀའ་ཉོན་ཅིག་སརྦ་ནཱ་གཱ་བཱར་ཥ་དྷ་ར་མུད་ཙིར་ཛན་ཏི་ཕོབ་ཅིག་ཧྲཱི་སྭཱཧཱ་ཞེས་བྱ་བ་བཀོད་ནས། 
ཡང་འཁོར་ལོ་གཉིས་པ་བྲི་ཚུལ་ནི་དེ་བཞིན་དུ་༼སྔགས་དང་སྤེལ་བ་ནི་སྐལ་ལྡན་གྱིས་གདན་བཞི་ནས་བཤད་པའི་སྔགས་དང་སྤེལ་ཟེར་ཡང་། སྟོབས་པོ་ཆེའི་སྔགས་འདིར་བཤད་པའི། མ་ཧཱ་བ་ལའི་མཇུག་ཏུ་བཏགས་པར་བྱའོ། །མུད་སྲི་ཛ་ཏཱ་ཧྲིཿཟེར། །རྒྱས་པར་ཟེར། ༼ཞེས་པས་པདྨ་འདབ་
བརྒྱད་ནས་དབུས་ཀྱི་ཡི་གེ་བྲི་བའི་བར་སྔར་དང་འདྲ་བ་ལ་ཁྱད་པར་ནི་སྔ་མ་གཡས་བསྐོར་དང་འདི་གཡོན་བསྐོར་དུ་བྲིས་ལ་འཁྲུལ་འཁོར་གཉིས་ཁ་སྦྱར་ཏེ། ཀླུ་བརྒྱད་ཀྱི་རྣམ་ཤེས་ཀླུའི་གཟུགས་དེ་རྣམས་ལ་དགུག་པ་དང་། བཀུག་ནས་སོ་སོའི་གཟུགས་ལ་བཅུག་སྟེ། དེ་རྣམས་དངོས་ཡིན་
པར་བསམ་པ་སྔོན་དུ་འགྲོ་བས་ཀླུའི་གཟུགས་བརྙན་གྱི་སྙིང་ཁར་གཞུག་གོ། གཟུགས་བརྙན་ནི་ཆོ་ག་འདིས་བྱ་སྟེ། ཆུ་བོའི་ངོགས་གཉིས་ཀྱི་ས་བདུད་རྩི་ལྔ་དང་ལྡན་པ་ལས་བྱས་ལ། མངོན་སྤྱོད་ཀྱི་རྫས་ཀྱིས་ཉེ་བར་བྱུགས་ཏེ། དུར་ཁྲོད་ཀྱི་མེ་ལ་
སྟོབས་པོ་ཆེ་ལ་བཀའ་བསྒོ་བའི་ཚུལ་གྱིས་གསང་སྔགས་བརྗོད་ཅིང་གདུང་བར་བྱས་ན། ཀླུ་རྣམས་ཆར་འབེབས་པར་འགྱུར་རོ།། ༈ དེ་ནས་ཞེས་༼ཞེས་པ་ནི་སྔར་བཤད་པའི་རྣམ་པ་ཅན་གྱི་ཀླུ་གཅིག་གི་གཟུགས་བརྙན་བྱེད་པ་ཡིན་གྱི། ཀླུ་བརྒྱད་གང་རུང་གཅིག་གི་དམིགས་
བསལ་མི་དགོས་སོ། །༽བྱ་བ་ལ་སོགས་པ་ལ། ཀུན་ཏུ་ངེས་པར་སྒྲོགས་པའི་༼རྩ་རྒྱུད་ལས། ལས་རྣམས་ཐམས་ཅད་སྒྲུབ་པར་བྱེད། །ཅེས་གསུངས་པ་ལྟར། སྟོབས་པོ་ཆེ་ལ་བཀའ་བསྒོ་བ་དང་། དེའི་ཕྲེང་སྔགས་ཀྱིས་དབང་ལ་སོགས་པའི་ལས་ཀུན་འགྲུབ་ཀྱང་། ཆར་འབེབས་པ་འདི་ནི་

བསྒྲུབ་བྱ་ཀླུ་གདུང་བར་བྱེད་པ་ཡིན་པས་དྲག་ལས་སུ་བྱའོ། །༽རྡོ་རྗེའི་འབྲུག་སྒྲ་གང་ཡིན་པ་དེ་ནི་ཀུན་ཏུ་འཇོམས་པ་སྟེ་འདོད་པའི་རྒྱལ་པོའོ། །དེ་སྐྱེད་པའི་ཏིང་ངེ་འཛིན་ཡང་དེ་དང་དབྱེར་མེད་པས་དེ་སྐད་ཅེས་བྱ་སྟེ། དེ་
མངོན་སུམ་དུ་མཛད་པའོ། །དེ་བཞིན་གཤེགས་པ་ཐམས་ཅད་ནི་མཐུ་ཆེན་༼ཀུན་ཏུ་སྒྲོགས་པ་རྡོ་རྗེ་ཞེས་བྱ་བའི་ཟེར། ༽པོ་དང་ལྡན་པའི་བགེགས་རྣམས་སོ། །དེ་འཆིང་བར་བྱེད་པས་དེ་བཞིན་གཤེགས་པ་ཐམས་ཅད་ཀྱི་ཊཀྐི་སྟེ། 
སྐད་ཀྱི་བྱིངས་ལས་ཊཀྐི་ནི་འཆིང་བར་འདྲེན་པས་སོ། །དེ་ཉིད་གཙོ་བོ་ཡིན་པས་ན་རྒྱལ་པོ་སྟེ་ཁྲོ་བོ་ཆེན་པོ་དེ་སྔགས་ཀྱི་བདག་ཉིད་ཅན་དུ། ཉིད་ཀྱི་སྐུ་ལ་སོགས་པ་ལས་བྱུང་ངོ༌། །ན་མཿཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཊཀྐི་
ཧཱུཾ་ཛ་ཞེས་བྱ་བ་ནི་སྔགས་དངོས་སྟེ་མིང་བཏུས་པ་ཞེས་བྱ་སྟེ། དེ་ཡང་སྭཱཧཱ་མེད་ཅིང་ཨོཾ་མེད་པ། གང་ཡིན་བཏུས་པ་ཞེས་བརྗོད་དོ། །ཞེས་རྡོ་རྗེ་གཙུག་ཏོར་གྱི་རྒྱུད་ལས་གསུངས་པའི་ཕྱིར་རོ། །ཊཀྐི་ཞེས་པ་ནི་གདུག་པ་འཆིང་བ་པོ་སྟེ་བོད་
པའོ། །ཧཱུཾ་ནི་གདུག་པ་རྣམས་ལ་བསྡིགས་པར་བྱེད་པའོ། །ཛ་ནི་གདུག་པ་རྣམས་སྐྲག་པའི་ཕྱིར་རྦོད་པའོ། །འདིར་ཊཀྐི་ཧཱུཾ་ཛ་ཞེས་པའི་སྔགས་ཀྱི་མཇུག་ཏུ་ཆེ་གེ་མོ་ཨ་ཀར་ཥ་ཡ་ཧྲི་ཞེས་བྱ་བ་དང་སྔགས་སྤེལ་ལོ། །དེ་ནས་ཞེས་བྱ་བ་ལ་སོགས་པ་ལ།
སངས་རྒྱས་ཀུན་ཏེ་རྟོགས་པ་ནི་བགེགས་༼བགེགས་རྣམས་ཏེ་བསྒྲུབ་པར་བྱ་བ་ཉིད་དུ་ཤེས་པར་བྱ་བས་སོ། ཟེར། ༽རྣམས་ཏེ། ཅི་ཞིག་རྟོགས་ན་རང་ལ་ལས་འདི་བསྒྲུབ་པར་བྱ་བ་ཉིད་དུ་ཤེས་པར་བྱ་བ་སྟེ་བྱེད་པས་བྱུང་བས་སོ། །བདག་ཉིད་ཆེན་པོ་ནི་རྫུ་

འཕྲུལ་ཆེན་པོ་དང་ལྡན་པའོ། །འཇིགས་ཤིང་ནི་སྐྲག་པར་གྱུར་པའོ། །དམ་ཚིག་ནི་ཊཀྐིའི་རྒྱལ་པོར་གྲགས་པའོ། །ལྡན་པར་གྱུར་ནས་ཞེས་པ་ནི། འདོད་རྒྱལ་མདུན་དུ་བློས་དམིགས་པ་དང་ལྡན་པའོ། །རྡོ་རྗེ་སྐུ་གསུམ་ནི་རྡོ་རྗེ་འཆང་ཆེན་པོ་སྟེ། རྗེས་སུ་དྲན་
པ་ནི་བསྒོམ་པའོ། །རྡོ་རྗེ་སེམས་དཔའི་ཞེས་བྱ་བ་ལ་སོགས་པ་ལ། རྡོ་རྗེ་སེམས་དཔའ་སྟེ་མི་བསྐྱོད་པའི་ཏིང་ངེ་འཛིན་ལ་གནས་པའི་རྣལ་འབྱོར་པས། ཏིང་ངེ་འཛིན་གཞན་གཉིས་སྔོན་དུ་བཏང་། དེ་ནས་ལས་རྒྱལ་མཆོག་གི་དུས་སུ་ཛ་ལས་བྱུང་བའི་རྡོ་རྗེ་ལྕགས་ཀྱུས་བྱིན་
གྱིས་བརླབས་པའི་རྐང་པ་གཡས་པས་ལིང་ག་སྟེ། བསྒྲུབ་པར་བྱ་བའི་གཟུགས་བརྙན་བཙག་གིས་ས་ལ་བྲིས་ཏེ། སྙིང་གའི་ཕྱོགས་སུ་མིང་དང་སྤེལ་ཏེ་སྔགས་བྲིས་ནས། མིང་དེ་ལ་དེའི་རྣམ་པར་ཤེས་པ་དགུག་པ་དང་དེ་དངོས་སུ་འདུ་ཤེས་པ་སྔོན་དུ་
འགྲོ་བས་མནན་ནས། རྡོ་རྗེ་གསུམ་གྱི་སྔགས་ནི་འདོད་པའི་རྒྱལ་པོའི་སྔགས་ཏེ། འདི་ནས་མི་བསྐྱོད་པའི་ང་རྒྱལ་གྱིས་འདོད་རྒྱལ་ལ་བཀའ་བསྒོ་བའི་ཚུལ་གྱིས་སྔགས་དེ་ཐུན་རེ་ལ་བརྒྱ་རྩ་བརྒྱད་བཟླས་པས་སྔགས་རྣམས་ཏེ། རྒྱལ་པོ་ལ་སོགས་པ་སྟེ་དེ་༼
ཞེས་པ་འདི་རང་མི་བསྐྱོད་པར་གནས་པ་འདོད་རྒྱལ་དུ་བསྒྱུར་བའི་རྐང་པ་ལ་ལྕགས་ཀྱུས་མཚན་པ་ནས་འདིའི་བར་བྱས་ནས། དེ་ནས་སྔགས་ཟློ་བ་ན་མི་བསྐྱོད་པའི་ང་རྒྱལ་གྱིས་བྱེད་པར་སྔ་མ་རྣམས་བཞེད་དོ། །༼རྣམས་འགུགས་པའི་བྱ་བ་བྱེད་པར་འགྱུར་རོ།། ༈ དེ་ནས་ཞེས་བྱ་
བ་ལ་སོགས་པ་ལ། དེ་ཁོ་ན་ཉིད་རྟོགས་པའི་ཡེ་ཤེས་ཀྱི་ཕྲེང་བསྟེ་རྒྱུན་མི་འཆད་པའི་ཆུ་ལྟར་མཉེན་པའི་རྡོ་རྗེ་སྟེ་མི་ཕྱེད་༼དགུག་པ་ལ་དབང་དྲག་གཉིས་ལས། འདི་དབང་གི་དགུག་པ་ཡིན་པས། མི་བསྐྱོད་པ་དང་འདོད་རྒྱལ་སོགས་ཀྱི་ལྷ་རྣམས་ཁ་དོག་དམར་པོར་བྱའོ། །

པ་ནི་མི་གཡོ་བའོ། །དེ་སྐྱེད་པའི་ཏིང་ངེ་འཛིན་ཀྱང་དེ་དང་དབྱེར་མེད་པས་དེ་སྐད་ཅེས་བྱ་སྟེ། དེ་མངོན་སུམ་དུ་མཛད་ནས་མི་གཡོ་བའི་རྡོ་རྗེ་གཏུམ་པོའི་དམ་ཚིག་སྔགས་ཀྱི་བདག་ཉིད་ཅན་འདི། བཅོམ་ལྡན་འདས་ཀྱིས་ཉིད་ཀྱི་སྐུ་ལ་
སོགས་པའི་རྡོ་རྗེ་ལས་ཕྱུང་ངོ༌། །ན་མཿཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །ཨ་ཙ་ལ་ཞེས་བྱ་བ་ལ་སོགས་པ་ནི་སྔགས་ཀྱི་ཚིག་སྟེ། མིང་མགོ་མེད་ཅེས་བྱའོ། །དེ་ཡང་སྭཱ་ཧཱར་ལྡན་ཞིང་ཨོཾ་མེད་པ། མིང་ནི་མགོ་མེད་ཅེས་བྱ་སྟེ། །འདི་ནི་
ལས་ཀུན་ཆོ་ག་ལ། །རྡོ་རྗེ་གཙུག་ཏོར་གྱིས་གསུངས་སོ། །ཞེས་འབྱུང་བས་སོ། །ད་ནི་སྔགས་ཀྱི་དོན་བཤད་པར་བྱ་སྟེ། ཨ་ཙ་ལ་ཞེས་པ་ནི་མི་གཡོ་བ་སྟེ། བགེགས་རྣམས་ཀྱིས་བསྐྱོད་པར་མི་ནུས་པའོ། །ཀཱ་ཎ་ཞེས་པ་ནི་ལོང་བ་སྟེ། བགེགས་རྣམས་
ལོང་བར་བྱེད་པའོ། །ཙཎ་ཌ་ནི་༼ལས་ཟེར། ༽གཏུམ་པོ་སྟེ་ཁྲོ་བོའོ། །ནཊྚ་ཞེས་པ་ནི་ཤཱ་ཏ་ན་སྟེ་གཅོད་པའོ། །༼ཙ་ལ་ནི་གཡོ་བ། དེ་དགག་པའི་ཨ་ཐུང་གིས་བཀག་པས་མི་གཡོ་བའོ། །༽མཊྚ་ནི་མ་ཏ་ཏ་སྟེ། མ་དཱི་ཧ་ར་ཥ་སྟེ་དགའ་བའོ། །འདིར་ཡང་
ཡི་གེ་གོ་ལྡོག་པ་ཡིན་ནོ། །མོ་ཊ་ཊ་ནི་ལུས་བོངས་ཆེ་བའོ། །ཥ་ཊ་ཊ་འཇིག་༽སྔགས་འདིར་ན་ཤ་ཏ་ན་ལའོ་ཞེས་འབྱུང་སྟེ་གོང་མའི་ཤེས་བྱེད་དུ་སྒྲའི་གཞུང་དྲངས་པའོ། །དེ་ནས་ཡི་གེ་གོ་ལྡོག་པར་བལྟའོ་ཞེས་པ་ཞིག་འབྱུང་བའི་དོན་ནི། སྡེ་ཚན་གསུམ་པའི་ཏ་ལོག་སྡེ་ཚན་བཞི་པའི་ཏ་དྲང་པོར་
བྱས་ངའོ། །འདིར་ཡང་ཏ་ལོག་ཏ་དྲང་པོར་བཟློག་པའམ་བསྒྱུར་བའོ། །༽པ་ཊ་ཊ་ཞེས་ཀྱང་ཟེར་ཏེ་དོན་འདྲའོ། ༼པ་ཞེས་པ་ནི་ལེ་ལོ་ལ་སོགས་པ་འཇིག་པ་སྟེ་ཤད་ལི་༼པ་ཊ་ཊ་ནི་ཨ་བ་སཱ་ད་ན་ལའོ། །ཞེས་འབྱུང་ལ་དོན་ནི་སྔ་མ་དེ་འཇིག་པ་ལ་འགྲོ་བའི་ཁུངས་སུ་སྒྲ་མདོ་དྲངས་

པའོ། །༼ཨ་བ་ཤ་ཏ་ནི་ཞེས་ཟེར་བའི་ཕྱིར་རོ། །ཏ་ཊ་ཊ་ཞེས་པ་ནི་ཟད་པར་བྱེད་པ་སྟེ། ཏ་མ་ཨུ་པ་ཉེ་བར་ཀྵ་ཡ་ཟད་པ་ལའོ་ཞེས་བྱིངས་ལས་ཟེར་བས་སོ། །ཧ་ན་ཧ་ན་ནི་རྒྱོབ་ཅིག་པའོ། །ད་ཧ་ད་ཧ་ནི་སྲེགས་ཤིག་པའོ། །མོ་ཧ་མོ་ཧ་ནི་རྨོངས་
པའོ། །མོ་ཧ་ར་ཀ་ར་ནི་རྨོངས་པར་གྱིས་ཤིག་པའོ། །ཧ་ས་ཧ་ས་ནི་རྒོད་པའོ། །༼ཏ་ནི་ཉེ་བར་ཟད་པ་ལའོ་ཟེར། ༽བཛྲ་ཧ་སཾ་ཀུ་རུ་ཞེས་པ་ནི་རྡོ་རྗེ་བཞད་པ་གྱིས་ཤིག་པའོ། །ཧ་ས་ཧ་ས་མར་ད་ར་ཊ་མར་ད་གནོད་ར་ཊ་ཆོད་ཅིག་ཞེས་པ་ནི་
གནད་ཆོད་ཅིག་པའོ། །གརྫ་གརྫ་ཧ་ན་ཧ་ན། བན་དྷ་བན་དྷ་ཞེས་པ་ནི་ཆིངས་ཤིག་པའོ། །ཏིཥྛ་ཏིཥྛ་ཞེས་པ་ནི་བདག་གི་བསྒོ་བ་བྱེད་པའི་ཕྱིར་གནོས་ཤིག་པའོ། །ཨཱ་བེ་ཤ་ནི་ཞུགས་ཤིག་པ་སྟེ་སློང་བ་པོའི་ཚུལ་གྱིས། བསྒྲུབ་པར་བྱ་བའི་ལུས་ལ་
རབ་ཏུ་ཞུགས་ཤིག་པའོ། །མ་ཧཱ་མན་ཏྲཱ་ཞེས་པ་ནི་སྔགས་ཆེན་པོ་སྟེ་མི་གཡོ་བའི་འཕྲེང་བའི་སྔགས་འདི་ཉིད་དོ། །པཱ་ལ་ཀ་ནི་སྐྱོང་བ་སྟེ་འཕྲེང་སྔགས་དེའི་དོན་རྫོགས་པར་བྱེད་པས་མ་ཧཱ་༼སྨིན་པར་བྱེད་པ་ཉིད་ཀྱི་ཟེར། ༽མན་ཏྲཱ་པཱ་ལ་ཀ་སྟེ། 
གང་ཞེ་ན། མི་གཡོ་བའོ། །ངྷུ་ན་ངྷུ་ན་ནི་སྐྱོད་ཅིག་སྐྱོད་ཅིག་པའོ། ཏི་ཎི་ཏི་ཎི་ཞེས་པ་ནི་རྣོ་ཞིང་ཚ་བའི་ལུས་ཅན་གང་ཡིན་པ་དེ་ཐོབ་པ་ནི་ཏི་ཎི་ཞེས་བྱའོ། །ཁཱ་ད་ཁཱ་ད་ཞེས་པ་ནི་བགེགས་ཟོ་ཞིག་པའོ། །མཱ་ར་ཡ་སོད་མཱ་ར་ཡ་སོད། གང་ན་དུཥྚཾ་གདུག་པ་
ཅན་བྷཀྵ་ཟོ་བྷཀྵ་ཟོ། གང་ན་སརྦཾ་༼ཏིཀྵ་ཎ་སྟེ་རྣོ་ཞིང་ཚ་བའོ། །ནི་ནི་ན་ཡ་སྟེ་ཞེས་པ་འདྲེན་པའམ་ཐོབ་པར་བྱེད་པའོ། །༽སྦྲུལ་ཀུ་རུ་མཛོད་ཀུ་རུ་མཛོད་ཀི་རི་བྱེད་ཀི་རི་བྱེད་ཞེས་པ་ནི། གང་ན་བསྒྲུབ་པར་བྱ་བའི་ལུས་རྣམ་པར་གཏོར་ཅིག་

པའོ། །སྥོ་ཊ་ཡ་ནི་བཀས་པ་སྟེ་གདུག་པ་རྣམས་ཀྱི་ལུས། སྣ་ཚོགས་རྡོ་རྗེ་ཆེན་པོས་ཁོས་ཤིག་ཁོས་ཤིག་ཅེའམ་ཕྱུངས་ཤིག་པའོ། །ཧཱུཾ་ཧཱུཾ་ཧཱུཾ་ནི་བསྐུལ་བའི་ཚིག་གོ། ཏྲི་བ་ལི་ནི་རིམ་གསུམ་ཏེ་ཁམས་གསུམ་མོ། །དེ་༼
ཀི་རིའི་མཇུག་ཏུ་འགྱུར་རྙིང་གི་རྒྱུད་ལས་མ་ཧཱ་བི་ཥ་ཎ་ཞེས་པ་ཡོད། གཞན་ལས་མ་ཧཱ་བི་ཥ་བ་ཞེས་སོ། །༽ཉིད་རྃ་ག་སྟེ་གར་གྱི་གནས་སོ། །ནར་ཏ་ཀ་ནི་དེར་གར་བྱེད་པའོ། །ཨཱཾ་ཨཱཾ་ཨཱཾ་ཞེས་པ་ནི་ལུང་བསྒོ་པའོ། །ཧཱཾ་ཧཱཾ་ཧཱཾ་བོད་པའོ། ཨ་ཙ་ལ་ཙ་ཊ་ཁོལ་ལམ་
མངག་གཞུག་པ་ཞེས་པ་ནི་མི་གཡོ་བ་མངག་གཞུག་པ་སྟེ། རྡོ་རྗེ་འཆང་གི་མངག་གཞུག་གོ། སྥོ་ཊ་ཡ་སྥོཊ་ཡ་ཞེས་པ་ནི་༼ནིར་ཏ་ཀ་ཞེས་ཀྱང་ཟེར་ཏེ་དོན་འདྲའོ། །༽དགས་པར་མཛོད་ཅིག་པའོ། །ཧཱུཾ་ཧཱུཾ་ཨ་ས་མན་ཏི་ཀ་ཞེས་པ་ནི་ཉེ་བར་མི་གནས་པ་སྟེ། 
དེ་དག་ཏྲཊ་ཅེས་ཏེ་ཁོས་ཤིག་པའོ། །མ་ཧཱ་བ་ལ་ཤཱ་ཏ་ཡ་ནི་ཆོད་ཅིག་པའོ། པ་ར་མན་ཏྲཱཾ་ཞེས་པ་ནི་གཞན་གྱི་རིག་པའོ། །ཨཱཾ་ཨཱཾ་ནི་བཀའ་བསྒོ་བའོ། །ཧཱཾ་ཧཱཾ་ནི་བོད་པ་ལ་སྙེགས་སོ། །༼ཤུད་ངྷ་ལོ་གི་ནི་ཟེར། ༽ཤུད་དྷྱ་ཏུ་དག་པར་གྱུར་ཅིག་ལོ་ཀ་
འཇིག་རྟེན་ཞེས་པ་ནི་འཇིག་རྟེན་དག་པར་གྱུར་ཅིག་པའོ། །ཏུ་ཥྱ་ཏུ་དགྱེས་པར་གྱུར་ཅིག་བཛྲཱི་རྡོ་རྗེ་ཅན་ཞེས་པ་ནི་རྡོ་རྗེ་ཅན་དགྱེས་པར་གྱུར་ཅིག་པའོ། །ཨཱ་པྲ་ཏི་ཧ་ཏ་བ་ལེ་བྷྱ་ན་མོ་ཞེས་པ་ནི་ཐོགས་པ་མེད་པའི་སྟོབས་ཅན་ཏེ། སྟོབས་བཅུ་པ་ལ་ཕྱག་
འཚལ་ལོ་བའི་དོན་ཏོ། །ཛྭ་ལ་ཡ་ནི་འབར་བ་སྟེ། གསལ་བར་བྱེད་པའོ། །ཏྲད་ནི་ཁོས་ཤིག་པའོ། །ཨ་ས་ཧ་མི་བཟོད་པ་ནི་མི་བཟོད་པ་སྟེ། ཉོན་མོངས་པ་ཐམས་ཅད་མི་བཟོད་པས་ན་མི་བཟོད་པ་སྟེ། དེ་བཞིན་གཤེགས་པའོ། །དེ་རྣམས་ལ་ཕྱག་

འཚལ་བས་ན་ན་མཿསྭཱཧཱ་ཞེས་སྨོས་སོ། །འདི་ནི་ཞེས་བྱ་བ་ལ་སོགས་པ་ལ། ལྷ་རྣམས་ནི་ཚངས་པ་ལ་སོགས་པའི་ལྷ་ཐམས་ཅད་དོ། །འཁོར་དང་བཅས་པ་ཀུན་ནི་མངག་གཞུག་པ་རྣམས་དང་བཅས་པའོ། །རྡོ་རྗེའི་སྐུ་ནི་རྡོ་རྗེ་འཆང་ཆེན་པོ་སྟེ། དེ་རྗེས་སུ་དྲན་
པའོ། །འདི་ཡིས་ཞེས་བྱ་བ་ནི། བཤད་མ་ཐག་པའི་འཕྲེང་བའི་སྔགས་ཀྱིས་ལྷ་ཆེན་དག་སྟེ། དབང་ཕྱུག་ཆེན་པོ་ལ་སོགས་པའི་ལྷ་རྣམས། རྒྱལ་བའི་སྤྱན་སྔར་ཁས་བླངས་པའི་དམ་ཚིག་ལས་འདས་པའི་འཇིགས་པས་སྐྲག་པར་གྱུར་ནས། ཁ་སྦྱར་ལུས་
སུ་འགུགས་པར་འགྱུར། ཞེས་པ་སྟེ། འཁྲུལ་འཁོར་ཁ་སྦྱར་བས་འགུགས་པའོ། །དེ་ལ་འདིར་སྦྱོར་བ་ནི་འདི་ཡིན་ཏེ། རྡོ་རྗེ་འཆང་དང་དེ་མི་བསྐྱོད་པར་བསྒྱུར་བའི་ཏིང་ངེ་འཛིན་གཉིས་བྱས་ལ། ལས་སྦྱོར་གྱི་དུས་སུ་གྲོ་ག་དང་ལ་སོགས་
པས་དར་དང་རས་ལ་སོགས་པའི་གཞི་ལ་གི་ཧང་དང་ལ་སོགས་པས་གུར་གུམ་དང་རྒྱ་སྐྱེགས་ལ་སོགས་པས་བསྒྲུབ་པར་བྱ་བ་དབང་ཕྱུག་ཆེན་པོ་ལ་སོགས་པའི་གཟུགས་བརྙན་བྲིས་ལ་དེའི་སྙིང་གར་སྔགས་མིང་གིས་མཚན་པ་སྤེལ་ཚིག་དང་བཅས་པ་བྲིས་ལ། ཡང་འཁྲུལ་འཁོར་
གཉིས་པལ་སྔགས་གཡོན་བསྐོར་དུ་བྲིས་ཏེ་ཡི་གེ་གཅིག་སྟེང་དུ་གཅིག་འབབ་པར་བྱས་ཏེ་དེས་སྟེང་ནས་བཀབ་ལ་སྔར་བཞིན་རྡོ་རྗེ་ལྕགས་ཀྱུས་མཚན་པའི་གཡོན་བརྐྱང་པའི་གནས་པས་ལིང་ག་མནན་ལ། མི་བསྐྱོད་པའི་ང་རྒྱལ་གྱིས་མི་གཡོ་བ་ལ་བཀའ་བསྒོ་བའི་ཚུལ་
སྔགས་ཨ་ཀརྵ་ཡ་ཧྲིའི་སྤེལ་ཚིག་དང་བཅས་པ་དུས་གསུམ་དུ་བཟླས་པས་དབང་ཕྱུག་ལ་སོགས་པ་འགུགས་པར་འགྱུར་རོ།།༼འདི་ཡང་དབང་གིས་འགུགས་པའོ། ༈ དེ་ནས་ཞེས་བྱ་བ་ལ་སོགས་པ་ལ། དམ་ཚིག་ནི་རྡོ་རྗེ་འཆང་བའི་

བཀའོ། །དེའི་རྣམ་པར་འཕྲུལ་པ་ནི་རབ་ཏུ་འཇུག་པའོ། །དེ་ཉིད་མི་ཕྱེད་པས་ན་རྡོ་རྗེ་སྟེ། དེ་སྐད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པའོ། །རྡོ་རྗེ་འཛིན་ཐམས་ཅད་ཀྱི་དམ་ཚིག་སྟེ། བཀའི་ངོ་བོ་གང་ཡིན་པ་དེ་ནི་རྡོ་རྗེ་འཛིན་པ་
ཐམས་ཅད་ཀྱི་དམ་ཚིག་གོ། གདུག་པ་རྣམས་ངེས་པར་འདུལ་བས་ན་ཁྲོ་བོ་ཆེན་པོ་གནོད་མཛེས་ཏེ། ཁྲོ་བོ་དེ་སྔགས་ཀྱི་བདག་ཉིད་དུ་གྱུར་པ་འདི་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །ཨོཾ་ཞེས་བྱ་བ་ལ་སོགས་པ་ནི་སྔགས་ཏེ། འདིའི་མིང་ནི་མཐའ་མེད་པ་ཞེས་བྱ་
སྟེ། དེ་ཡང་། གང་ལ་ཨོཾ་ཡོད་སྭཱ་ཧཱ་མེད། །དེ་ནི་མཐའ་མེད་ཅེས་བརྗོད་དོ། །ཞེས་རྡོ་རྗེ་གཙུག་ཏོར་ལས་གསུངས་སོ། །དེའི་དོན་ནི་འདི་ཡིན་ཏེ། སུམྦྷ་ཞེས་པ་ནི་ངེས་པར་འདུལ་བ་སྟེ། འདི་ནི་བོད་པའོ། །ནི་སུམྦྷ་ཞེས་པ་ནི་མ་ལུས་པར་ངེས་པར་འདུལ་བའོ། །
ཧཱུཾ་ནི་འདུལ་བ་དེ་གསལ་བར་བྱེད་པའོ། །གྲིཧྣ་ཟུངས་གྲིཧྣ་ཟུངས་ཞེས་པ་ནི་གནོད་པར་བྱེད་པ་འབྲོས་པ་ལ་ཟུངས་ཤིག་པའོ། །གྲིཧྣ་པ་ཡ་འཛིན་དུ་ཆུག་ཅིག་གྲིཧྣ་པ་ཡ་འཛིན་དུ་ཆུག་ཅིག་ཞེས་པ་ནི་འཁོར་རྣམས་ཀྱང་འཛིན་དུ་ཆུག་ཅིག་པའོ། །ཧཱུཾ་ནི་བསྐུལ་བའོ། །
ཨཱ་ན་ཡ་ཁུག་ཅིག་ཧོ་ཀྱེ་བྷ་ག་ཝན་ཞེས་པ་ནི་ཀྱེ་བཅོམ་ལྡན་འདས་ཁུག་ཅིག་པ་སྟེ། རྡོ་རྗེ་ཞགས་པས་བཅིངས་ལ་རྡོ་རྗེ་ལྕགས་ཀྱུས་སྙིང་ཕུག་སྟེ་ཁུག་ཅིག་པའོ། །བིདྱཱ་རཱ་ཛ་རྒྱལ་པོ་ཞེས་པ་ནི་རིག་པའི་རྒྱལ་པོ་ཞེས་པ་སྟེ། གནོད་མཛེས་
ལ་དབུགས་འབྱིན་པའོ། །ཧཱུཾ་ཕཊ་ཅེས་པ་ནི་གསོད་པའི་ཕྱིར་བསྐུལ་བའོ། །༼ཁྲོ་བོ་དགུའི་འཕྲེང་སྔགས་ཞིབ་ཏུ་བསྒྱུར་བ་འགྱུར་རྙིང་དང་ཆག་འགྱུར་ལས་འབྱུང་ལ། པ་ཚབ་ཀྱི་འགྱུར་ལ་དེ་ལྟར་མི་སྣང་བ་ནི་རྒྱ་དཔེ་ལ་མི་མཐུན་པ་གཉིས་ཡོད་པར་གསལ་ཡང་སྔ་མ་ལེགས་སོ། །༽

དེ་ནས་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །རྡོ་རྗེ་སེམས་དཔའ་ནི་མི་བསྐྱོད་པ་སྟེ། དེའི་རང་གི་ཡེ་ཤེས་སེམས་དཔའི་ཐུགས་ཀའི་ས་བོན་ནོ་འོ། །དེའི་ཞབས་ཀྱིས་ནི་ས་བོན་གྱི་འོད་ཟེར་ཏེ། དེས་མནན་པ་ནི་བསྐོར་བའོ། །བསྐོར་བའི་ཚུལ་ནི་དེ་བཞིན་
གཤེགས་པ་ཀུན་གྱི་བདག་པོའི་ནི། བསྒྲུབ་པར་བྱ་བའོ། །དེའི་ཡེ་ཤེས་སེམས་དཔའ་ནི་དེ་དག་གི་སྙིང་པོ་སྟེ། སྙིང་དེ་རྡོ་རྗེའི་ལྕགས་ཀྱུས་ཕུག་ཅིང་མགྲིན་པ་དང་ཞགས་པས་བཅིངས་པའོ། །དེ་ལྟར་བྱས་ནས། བུ་མོ་དགུག་པར་
བྱའོ། །བུ་མོ་ཞེས་བྱ་བ་ནི་ཉེ་བར་མཚོན་པ་ཙམ་སྟེ། སྐྱེས་པ་ལ་སོགས་པ་ཡང་འགུགས་སོ་མོ།། ༈ དེ་ལྟར་སྔགས་ལ་གཞོལ་བའི་ལས་སྒྲུབ་པ་སྟོན་པར་མ་ཟད་ད་ནི་ནང་ལ་མཆོག་ཏུ་གཞོལ་བ་རྣམས་ཀྱི་ཡང་དགུག་པ་ལ་སོགས་པའི་རིམ་པ་༼
འདི་མི་བསྐྱོད་པའི་སྒོ་ནས་ཏིང་ངེ་འཛིན་གཞན་གཉིས་སྔོན་དུ་བྱས་ལ། ལས་སྦྱོར་གྱི་དུས་སུ་སྔར་ལྟར་དགུག་པའི་དམིགས་པ་བྱས་ཏེ། གནོད་མཛེས་ལ་བཀའ་བསྒོ་བའི་ཚུལ་གྱིས། ཕྲེང་སྔགས་སྤེལ་ཚིག་དང་བཅས་པ་ཐུན་གསུམ་དུ་བཟླས་པས་ཁུག་པར་འགྱུར་རོ། །འདི་ནི་དྲག་པོའི་དགུག་པར་མངོན་ནོ། །
༽བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། བཅོམ་ལྡན་འདས་ནི་རྡོ་རྗེ་འཆང་ཆེན་པོའོ། །དམ་ཚིག་ཆེན་པོ་ནི་སྒྲུབ་པ་པོ་རྣམས་སོ། །དེ་དག་གི་དེ་ཁོ་ན་ཉིད་ནི། དགུག་པ་ལ་སོགས་པས་སེམས་ཅན་རྣམས་ཀྱི་དོན་བྱེད་
པའོ། །དེའི་འབྱུང་བ་ནི་སྟོན་པའོ། །དེ་མི་ཕྱེད་པས་ན་རྡོ་རྗེ་སྟེ། ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་དེ་ལ་དམིགས་པའོ། །དམ་ཚིག་ཆེན་པོ་ནི་སློབ་བཞིན་པ་རྣམས་ཏེ། དེ་རྣམས་ཀྱི་རྡོ་རྗེ་གསུམ་ནི་སྐུ་དང་གསུང་དང་ཐུགས་ཀྱི་ཏིང་ངེ་འཛིན་གསུམ་གྱི་སྒོ་ནས་

ལས་སྒྲུབ་པའོ་སོ། །དེའི་གསང་བ་ནི་སྣོད་མིན་ལ་བསྟན་པར་བྱ་བ་མ་ཡིན་པས་སོ། །གསུང་གི་དམ་ཚིག་ནི་ཚིག་ཏུ་བརྗོད་པའོ། །དེའི་དེ་ཁོ་ན་ཉིད་ནི་ཇི་ལྟར་གསུངས་པ་ལས་གཞན་དུ་མི་འགྱུར་བ་ཉིད་དོ། །གསུངས་པ་ལྟར་འགྲུབ་
པ་དེའི་གནས་ནི་གཞིར་གྱུར་པ་སྟེ། དགུག་པ་ལ་སོགས་པའི་ལས་དེ་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །སངས་རྒྱས་རྡོ་རྗེ་ནི་དགུག་པའི་ལས་བསྒྲུབ་པར་དཀའ་བའོ། །དེ་རྣམས་ཀྱི་སྐུ་གསུམ་ལ་སྟེ་སྐུ་དང་གསུང་དང་ཐུགས་རྣམས་
ལ་རྡོ་རྗེ་སེམས་དཔའ་སྟེ། སྒྲུབ་པ་པོ་རིམ་པ་དང་པོ་ལ་སེམས་ཤིན་ཏུ་བརྟན་པོ་དེས་རྣམ་པར་བསྒོམ་པ་སྟེ། འཆད་པའི་བསམ་གཏན་གྱི་ཁྱད་པར་དགུག་པ་བྱ་བའོ། །༼ཞགས་པ་རྡོ་རྗེ་ཀྱོ་འཛིན་པས་ཟེར། ༽ཞགས་པ་རྡོ་རྗེ་ཀྱོ་བ་འཛིན། །
ཞེས་བྱ་བ་ནི། གང་འགུགས་པ་བསྒྲུབ་པར་བྱ་བའི་ལུས་ལ་སོགས་པ་ལ། གོ་རིམ་ཇི་ལྟ་བ་བཞིན་དུ་ཞགས་པ་༼ཞེས་པ་ནི་གོང་གི་ལུས་ལ་སོགས་པ་གསུམ་དང་། འོག་གི་ཞགས་པ་སོགས་རིམ་པ་བཞིན་སྦྱོར་ན་མི་འགྲིག་པས། བསྒྲུབ་བྱའི་ལུས་རླུང་དཀྱིལ་ལ་བསྐྱོན་པ་
དང༌། འོད་ཟེར་ཞགས་པ་ལྟ་བུས་ངག་གི་གནས་མགྲིན་པ་འཆིང་བ་དང༌། རྡོ་རྗེ་ལྕགས་ཀྱུའི་རྣམ་པ་ཅན་གྱི་འོད་ཟེར་གྱིས་སེམས་ཀྱི་གནས་སྙིང་གར་འདེབས་པ་རྣམས་རིམ་གྱིས་བྱེད་པའི་དོན་ནོ། །༽ལ་སོགས་པའི་འོད་ཀྱི་ཚོགས་རྣམས་ཀྱིས་གཞུག་པར་ཏེ་དགུག་པར་རྣམ་པར་བསྒོམ་
མོ། དེ་ནི་སངས་རྒྱས་དགུག་པ་སྟེ། །སྐུ་དགུག་པའི་དམ་པ་སྟེ་གཙོ་བོའོ། །༼སངས་རྒྱས་ནི་གསོལ་བ་འདེབས་པ་པོའོ། །ཞེས་འབྱུང་ཡང་། དེའི་གསུང་ཞེས་པ་སངས་རྒྱས་ཀྱི་གསུང་ལ་བྱ་དགོས་པས་འགྱུར་རྙིང་ལྟར་ལེགས་སོ། །༽སངས་རྒྱས་ནི་སྟོན་པ་པོའོ། ༼འགྱུར་རྙིང་གི་

རྒྱུད་ལས། སངས་རྒྱས་སྐུ་གསུམ་སྦྱོར་བ་ཡི། །འཁོར་ལོ་ཆེན་པོའི་སྦྱོར་བ་ཡིས། །ཞེས་འབྱུང་ལ། གཞན་ལས། སངས་རྒྱས་གསུང་ཚོགས་སྦྱོར་བ་ཡིས། །འཁོར་ལོ་ཆེ་ལྡན་སྦྱོར་བ་ལས། །ཞེས་དང་། དེའི་གསུང་ཚོགས་ནི་ཚིག་གི་ཚོགས་ཏེ་དེས་སོ། །འཁོར་ལོ་ཆེ་སྟེ་ཡུལ་གང་ལ་ཡོད་པ་དེ་ནི་འཁོར་ལོ་ཆེ་ལྡན་
ཏེ། ཡུལ་གྱི་བདག་པོའོ། །དེའི་སེམས་དགུག་པར་བྱ་བའི་ཕྱིར། ཞེས་འབྱུང་ངོ༌། །༽དེའི་སྐུ་གསུང་ནི་གསུང་གི་ཚོགས་སོ། །དེ་དང་ལྷན་ཅིག་ཏུ་འཁོར་ལོ་སྟེ། དཀྱིལ་འཁོར་མངའ་བ་དེ་ནི་འཁོར་ལོ་ཆེན་པོ་སྟེ་དཀྱིལ་འཁོར་གྱི་བདག་པོའོ། །དེའི་ཐུགས་དགུག་པར་བྱ་བའི་
ཕྱིར། བསྒྲུབ་པར་བྱ་བའི་སེམས་ལ་སྟེ་སྙིང་གར་༼སངས་རྒྱས་དེའི་སྐུ་གསུང་ནི་གསུང་སྐུ་ཞེས་བསྒྱུར་བ་ལྟར་ཏེ། གསུང་གི་ལུས་ཞེས་པའོ། །སྐབས་འདི་པཎྜི་ཏ་འགུགས་པ་ལ་སྔ་མ་རྣམས་སྦྱོར་བར་སྣང་བ་ལྟར་ཡིན་ལ། དེ་ལ་ནི་འགྱུར་རྙིང་དང་ཆག་འགྱུར་བཞིན་བྱས་ན་མི་འགྲིག་པས། པ་ཚབ་
ལྟར་བྱ་དགོས་སོ། །དེས་ན་སངས་རྒྱས་ཀྱི་གསུང་རབ་ཀྱི་འཁོར་ལོ་ཆེན་པོ་ཡུལ་ལམ་རྟེན་གང་ལ་ཡོད་པའི་ཡུལ་གྱི་སྟེ་འཁོར་གྱི་ཚོགས་མང་པོའི་བདག་པོ་མཁས་པའོ། །༽རྡོ་རྗེ་ཀྱོ་བའི་འོད་ཟེར་གྱིས་སྦྱོར་བ་གཏོང་བས། རྡོ་རྗེ་སེམས་དཔའ་རྒྱལ་པོ་ཆེ། སྟེ་ཐུགས་རྡོ་རྗེ་དེ་རྟག་ཏུ་སྟེ་
འཕྲལ་དུ་ངེས་པར་གཅིག་ཏུ་ཁུག་པར་འགྱུར་རོ། །མི་ཕྱེད་རྡོ་རྗེ་གསུམ་བསྒོམས་པ། །ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་རྣལ་འབྱོར་པ་གསུམ་པོ་རྣམས་ཀྱིས་སོ། འཁོར་ལོ་པདྨ་རྡོ་རྗེ་ཆེ། །ཞེས་བྱ་བ་ནི། གཏི་མུག་དང་འདོད་ཆགས་
དང་ཞེ་སྡང་ལ་སྤྱོད་པ་རྣམས་ཀྱིས་སོ། །རྡོ་རྗེ་ཀྱོ་བ་ནི་རྡོ་རྗེ་ལ་སོགས་པའི་ལྕགས་ཀྱུས་ཏེ། དེའི་ཁྱད་པར་གྱིས་ཞེས་པ། རིམ་པ་བཞིན་འཁོར་༼དེ་ཡང་ཅི་འདྲ་སྙམ་ན། རྣལ་འབྱོར་པ་གཏི་མུག་ལ་སྤྱོད་པ་སྟེ། དེ་ཤས་ཆེ་བ་ཡིན་ན། རྣམ་སྣང་གི་སྒོ་ནས་དགུག་སྟེ་གཞན་གཉིས་ལ་ཡང་

དེས་འགྲེའོ། །༽ལོ་དང་། པདྨ་དང་། རྡོ་རྗེ་མཚན་པའི་ལྕགས་ཀྱུའོ་སྟེ། ངེས་པར་བསྒྲུབ་པར་བྱ་བའི་སྙིང་འགུགས་པས། སྔགས་རྣམས་ཐམས་ཅད་དགུག་པའི་མཆོག་སྟེ། བསྒྲུབ་པར་བྱ་བ་ཐམས་ཅད་དགུག་པའི་མཆོག་ནི་
འདི་ཡིན་ཏེ་ནོ། །༼ལམ་ཕྱིན་ཅི་མ་ལོག་པའི་གནད་རྣམས་ཇི་ལྟ་བ་བཞིན་དུ་འདོམས་པར་བྱེད་པའི་ཕྱིར་རོ། །འདིར་ཉོན་མོངས་གང་ཤས་ཆེ་བའི་དབྱེ་བས་རྣམ་སྣང་ངམ་སྣང་མཐའ་འམ་མི་བསྐྱོད་པ་གང་ཡིན་པའི་ཏིང་ངེ་འཛིན་གཞན་གཉིས་སྔོན་དུ་བཏང་ལ། ལས་རྒྱལ་མཆོག་གི་དུས་སུ་
གཡས་ཀྱི་ཕྱག་མཚན་དང་པོ་ལས་འོད་ཟེར་འཕྲོས་པས། པ་ཏའི་ལུས་རླུང་དཀྱིལ་ལ་བསྐྱོན། མགྲིན་པ་འོད་ཟེར་གྱི་ཞགས་པས་བཅིངས་ཐུགས་ཀར་ལྕགས་ཀྱུ་སོ་སོས་བཏབ་ནས་བདག་གི་གམ་དུ་འོང་བར་ཡང་ཡང་བསམས་ན་ཁུག་པར་འགྱུར་ལ། དེའི་ཚེ་བཅུ་གཉིས་པ་ནས་གསུངས་
པ་བཞིན་དུ་རྒྱས་བཏབ་ན་རང་གི་འདོད་པའི་དོན་སྒྲུབ་པར་འགྱུར་རོ། །འདི་དབང་གི་དགུག་པ་འདྲ་སྟེ་དཔྱད་དོ།། ༈ རང་གི་མཚན་མས་ཀྱང་དགུག་སྟེ། རྡོ་རྗེ་སེམས་དཔའ་སྟེ་རྡོ་རྗེ་འཆང་ཆེན་པོའི་རྣལ་འབྱོར་པས། ༼དེའི་སྒོ་ནས་ཏིང་ངེ་འཛིན་གཞན་
གཉིས་སྔོན་དུ་བྱས་ལ། ལས་སྦྱོར་གྱི་དུས་སུ་དགུག་པར་བྱ་བའི་མདུན་དུ་དང་པོར་རྡོ་རྗེ་འཆང་བསྒོམ། དེ་ནས་དེ་ཡོངས་སུ་གྱུར་པ་ལས་སྣ་ཚོགས་རྡོ་རྗེ་གྱུར་པའི་སྟེང་དུ་བསྒྲུབ་བྱ་བཞག། སྣ་ཚོགས་རྡོ་རྗེའི་འོག་ཏུ་ཡཾ་ལས་རླུང་གི་དཀྱིལ་འཁོར་བསམ། དེ་ནས་རླུང་གིས་ཆེས་ཆེར་བསྐྱོད་པ་དང་
ལྕགས་ཀྱུས་དྲངས་པའི་དམིགས་པ་བྱེད་དེ། དགུག་པ་ལྷག་མ་གསུམ་ལའང་ལྷ་སོ་སོའི་ཏིང་ངེ་འཛིན་གསུམ་ལ་སོགས་པའི་རིག་པ་སྦྱར། ཞགས་པས་བཅིངས་པའང་ཀུན་ལ་བྱའོ། །༽ཐམས་ཅད་རྡོ་རྗེའི་དངོས་ཏེ་སྣ་ཚོགས་རྡོ་རྗེའི་རང་བཞིན་ཞི་བ་སྟེ་མཛེས་པ་

བསྒོམ་པའོ། །རང་སྔགས་སྐྱེས་བུ་བསྒོམས་ནས་ནི། །ཞེས་བྱ་བ་ནི་སྒྲུབ་པ་པོ་རང་གི་མེ་ཏོག་ཕོག་པའི་ལྷར་བསྒོམ་པའོ། །མི་ཡི་བུ་མོ་མཆོག་རྣམས་ཀྱི། །ཞེས་བྱ་བ་ནི། བསྒྲུབ་པར་བྱ་བ་མིའི་བུ་མོ་སྣ་ཚོགས་རྡོ་རྗེ་དེ་ལ་གནས་པར་བྱས་ལ། དེའི་
སྙིང་གར་རྡོ་རྗེ་ཀྱོ་བ་སྦྱར། ཞེས་བྱ་བ་སྟེ། སྙིང་ལྕགས་ཀྱུས་ཕུག་ནས་དྲངས་པར་གྱུར་པའོ། །རླུང་གི་དཀྱིལ་འཁོར་༼འདིས་རྡོ་རྗེ་འཆང་དང་འདི་གཉིས་གང་བྱས་ཀྱང་འདྲ་བར་བསྟན་ནོ། །༽སྦྱོར་བ་ཡིས། །ཞེས་བྱ་བ་ནི། རླུང་གིས་དྲངས་པར་གྱུར་པར་
བསམས་ན། ངེས་པར་རྟག་ཏུ་འགུགས་པར་འགྱུར་རོ།། ༈ དེ་བཞིན་དུ་རྣམ་པར་སྣང་མཛད་ཀྱི་རྣལ་འབྱོར་པས། ཤ་ཙིའི་མདུན་དུ་རྣམ་པར་སྣང་མཛད་ཀྱི་གཟུགས་ཆེན་པོ་གཅིག་བསམ། དེ་ནས་རྣམ་སྣང་དེ་ཟླ་བའི་དཀྱིལ་འཁོར་གྱི་རྣམ་པར་
ཡོངས་སུ་གྱུར་པར་བསྒོམས་ལ། བརྒྱ་བྱིན་གྱི་ཁང་པ་ལས་༼ཞེས་པ་རླུང་ལ་གཞག་པ་དང་། ལྕགས་ཀྱུས་འདྲེན་པ་འདྲ་བར་སྟོན་པའོ། ༽ཤ་ཙི་སྟེ། བརྒྱ་བྱིན་གྱི་ཆུང་མ་བདེ་སོགས་མ་བླངས་ལ་དེར་གནས་པར་བསམས་ཏེ། རྡོ་རྗེ་མི་འཆིབའི་སྦྱོར་༼
བརྒྱ་བྱིན་གྱི་གནས་ནས་ཤ་ཙི་སྟེ་བརྒྱ་བྱིན་གྱི་ཆུང་མ་བདུད་རྩི་འཁྱིལ་པས་ཕྲོགས་ཏེ། ཟླ་བ་དེ་ལ་བསྐྱོན་ནས་བཀུག་པར་བསམ་སྟེ་ཞེས་འབྱུང་བ་ལྟར་བྱའོ། །༽བ་ལྕགས་ཀྱུ་ཡིས། འགུགས་པར་གྱུར་པར་བསམས་ལ། བདུད་རྩི་འཁྱིལ་བའི་སྔགས་ལན་གྲངས་ལྔ་བཅུ་
བརྗོད་ནས་དགུག་པར་བྱའོ། །རྡོ་རྗེ་དཀྱིལ་འཁོར་ནི་འདོད་པའི་རྒྱལ་པོ་སྟེ། དེ་རྡོ་རྗེ་ལྕགས་ཀྱུར་བསྒོམས་ལ། དེ་ལ་ལྷའི་བུ་མོ་བསྐྱོན་ཏེ་དེ་ཉིད་ཀྱིས་སྙིང་ག་ནས་འགུགས་པར་གྱུར་ཅིང༌། རླུང་གིས་བསྐྱོད་པས་དགུག་པར་བྱའོ།། ༈ ཁྲོ་བོ་རྡོ་རྗེ་ནི་མི་

བསྐྱོད་པ་སྟེ། དེའི་དམ་ཚིག་ནི་བཀའ་གང་ཡིན་པ་སྟེ། དེ་ནི་ཁྲོ་བོ་རྡོ་རྗེ་དམ་ཚིག་གོ། རྡོ་རྗེ་ས་འོག་གནས་པ་ནི་གནོད་མཛེས་རྒྱལ་པོ་སྟེ་དེ་བསྐུལ་བ་ནི་གནོད་མཛེས་མདུན་དུ་བཀུག་ལ་བསྒྲུབ་བྱའི་བུ་མོ་ཁུག་ཅིག་ཅེས་བཀའ་བསྒོ་བའི་ཚུལ་གྱིས་ཧཱུཾ་
བཞི་པ་བཟླ་བའོ། །ཤཱུ་ལ་རྡོ་རྗེ་ཀྱོ་བའི་གནས་། །ཞེས་བྱ་བ་ནི། །གནོད་མཛེས་ཀྱི་རྩ་ཕྱག་གཉིས་ཀྱི་ཕྱག་མཚན་༼འདིར་མི་བསྐྱོད་པ་ཡོངས་སུ་གྱུར་པ་ལས་རྡོ་རྗེ་བསྐྱེད་པ་ལ་བུ་མོ་གཞག་པར་བྱའོ། །༽མདུང་དང་ལྕགས་ཀྱུ་བསམས་ཏེ། མདུང་གིས་སྙིང་ཕུག་ལ་རྡོ་རྗེ་
ལྕགས་ཀྱུས་དྲངས་ཏེ་ཞགས་པས་བཅིངས་ནས་འགུགས་ཤིང་རླུང་གི་འཁོར་ལོ་ལ་བསྐྱོན་པར་བསམས་ནས། ལྷ་མ་ཡིན་གྱི་བུ་མོ་དགུག་པར་བྱའོ།། ༈ རང་གི་ལྷག་པའི་ལྷའི་ཏིང་ངེ་འཛིན་གཉིས་ཀྱིས། ལས་སྦྱོར་གྱི་དུས་སུ་བཙག་དག་གམ་ཞེས་བྱ་བ་ལ་
སོགས་པ་ལ། བཙག་དང་ལ་སོགས་པས་རྡོ་རྒྱུས་ཀྱི་འི་ཚོན་ལ་རྡོ་རྗེ་ཀྱོ་བའི་སྦྱོར་བ་ཡིས། རྡོ་རྗེ་ལྕགས་ཀྱུ་ལྟ་བུས་ཟླ་བ་གཟས་ནི་ཟིན་པའི་ཚེ་རྡོ་རྗེ་ལྕགས་ཀྱུ་ལྟ་བུའི་གཟུགས་བྱས་ལ་སྟེ། །ཁར་ཞེས་པ་ཡབ་ཀྱི་རྡོ་རྗེའི་བུ་གའམ་ཡུམ་
གྱི་ཆོས་འབྱུང་བར་བཅུག་ལ། ཇི་སྲིད་གཟས་ཟིན་པ་བཏང་གི་བར་དུ་བསྒྲུབ་པར་བྱ་ཞིང་སྟེ་སྙོམས་པར་འཇུག་པར་བྱའོ། །ཟླ་བ་གཟས་ཟིན་པ་བཏང་བ་དེ་ནས་ལྕགས་ཀྱུའི་གཟུགས་དེ་བཏོན་ལ་ཡི་གེ་གསུམ་མམ་སྲུང་འཁོར་གྱིས་ཡང་དག་པར་བསྲུངས་
ཏེ། ཚངས་པ་ལ་སོགས་པའི་ལྷ་གང་ཡང་རུང་བ་འགུགས་འདོད་པའི་མིང་རྣམས་སྔར་གྱི་རྫས་དེས་པང་ལེབ་ལ་སྔགས་དང་སྤེལ་བ་བྲིས་ནས་སྔགས་སྤེལ་ཚིག་དང་བཅས་པ་བཟླས་ན་ནི། རྡོ་རྗེ་གསུང་གི་བཀའ་ཐོགས་པ་མེད་པ་ཇི་ལྟ་བ་བཞིན་དུ་

ངེས་པར་འོང་བར་འགྱུར་རོ།། ༈ རྣམ་པའི་མཆོག་རྣམས་ཞེས་བྱ་བ་ལ་སོགས་པ་ལ། བདག་ཉིད་རྣམ་པ་ཐམས་ཅད་ཀྱི་མཆོག་དང་ལྡན་པ་སྟེ། མཚན་ཐམས་ཅད་དང་ལྡན་པའི་རྡོ་རྗེ་འཇམ་དཔལ་དུ་རྣམ་པར་བསྒོམས་པའི་ཏིང་ངེ་འཛིན་གཉིས་བྱས་
ལ། ལས་སྦྱོར་གྱི་དུས་སུ་གནོད་སྦྱིན་མོའི་མདུན་དུ་གཤིན་རྗེ་གཤེད་སྤྲོས་ཏེ་དེ་ཡོངས་སུ་གྱུར་པ་ལས། རྡོ་རྗེ་ལྕགས་ཀྱུར་རྣམ་པར་བསམས་ལ། དེ་ནས་བསྐལ་པའི་བསྲེགས་པའི་འཁོར་ལོ་ཆེ། ཞེས་པ། མེའི་དཀྱིལ་འཁོར་འབར་བ་འཁྲུགས་པ་བསམས་
ལ། ལྕགས་ཀྱུ་དེར་མངོན་པར་འདོད་པའི་གནོད་སྦྱིན་མོ་རང་གི་ཐུགས་ཀའི་འོད་ཟེར་གྱི་ལྕགས་ཀྱུས་དྲངས་པ་༼ དེ་ལས། བསྐལ་པའི་སྲེགས་པ་འཁོར་ལོ་ཆེ། །མེའི་དཀྱིལ་འཁོར་མེ་སྟག་འབར་བ་བསམ་ནས་ཞེས་སོ། །༽བཞག་སྟེ། ལྕགས་ཀྱུས་འདྲེན་པ་དང༌། 
ལྕགས་ཀྱུའི་འོག་གི་རླུང་གིས་བཏེག་པར་གྱུར་ནས་བདག་གི་གན་དུ་བཀུག་ལ་ཉེ་བར་སྤྱད་པར་བྱའོ།། ༈ ཕྱག་རྒྱའི་ཁྱད་པར་དང་ཞེས་བྱ་བ་ནི་སྔགས་ཀྱི་སྐུ་དང་ཡེ་ཤེས་ཀྱི་སྐུའི་ཕྱག་རྒྱ་ཆེན་པོ་གཉིས་ཀྱི་དབྱེ་བས་སོ། །སྔགས་ཀྱི་ཁྱད་
པར་ནི་ལྷ་ཐམས་ཅད་ཀྱི་སྔགས་སུ་འདོན་པས་ན་སྔགས་ཏེ་བཟླས་པའོ། །༼ཀུན་གྱི་ནི་ལྷ་རྣམས་ཀྱིའོ་ཟེར། ། དབྱེ་བ་ཡིས་ཟེར།༼སྐུ་གཉིས་ཀྱི་སྒོ་ནས་སྔགས་བཟླས་པའི་དབྱེ་བ་ཡང་ངག་གི་བཟླས་བརྗོད་དང༌། རྡོ་རྗེའི་བཟླས་བརྗོད་
རྣམ་པ་གཉིས་ཀྱི་ཁྱད་པར་གྱིས། ཐམས་ཅད་དུ་ཞེས་པ་ནི་བཟླས་པ་དེ་གཉིས་ཀྱི་སྒོ་ནས་མ་ལུས་པར་དགུག་པའི་རབ་༼འགྱུར་རྙིང་གི་རྒྱུད་ལས། དགུག་པ་དག་ནི་ཐབས་སུ་གསུངས། །ཞེས་པ་མི་ལེགས་པས། འགྲེལ་པར། དགུག་པའི་རབ་ཏུ་སྦྱོར་བ་

གསུངས། །ཞེས་པ་ལྟར་བྱའོ། །ཀུན་གྱི་ཕྱག་རྒྱ་ཞེས་པ་ནས། གསུངས་སོ་ཞེས་བྱ་བའི་བར་ནི་སྔར་བཤད་པ་རྣམས་ཀྱི་མཇུག་ཉེ་བར་སྡུད་པའོ། །༽ཏུ་སྦྱོར་བ་རྒྱུད་འདིར་གསུངས་ཤིང་བཤད་པ་ཡིན་ནོ། །གསུངས་ཞེས་བྱ་བ་ནི་ཉེ་བར་སྡུད་པའོ། །
གལ་ཏེ་ཁྱད་པར་རྣམ་པ་གཉིས་ཀྱིས་མ་བསྒྲུབས་ན། དེ་འཇིག་པར་འགྱུར་བ་སྟེ། འཇིག་པ་ནི་མི་འགྲུབ་པར་འགྱུར་བའོ། །རྡོ་རྗེ་ཞེས་བྱ་བ་ལ་སོགས་པ་ལ། རྡོ་རྗེ་སེམས་དཔའ་ནི་དྲུག་པ་སྟེ། དེ་ཉིད་རྒྱལ་པོ་ཆེན་པོ་སྟེ། ལྔ་པོ་རྣམས་ཀྱི་རྟེན་དུ་གྱུར་པའི་
ཕྱིར་རོ། །ཡང་དང་ཡང་དུ་སྟེ། ༼ཞེས་པ་ནི། སྤྱིར་སྔགས་དང་ཡེ་ཤེས་ཀྱི་སྐུ་རེ་རེའི་སྐུ་སྒོམ་པ་དང་། སྔགས་ཟློ་བ་གཉིས་གཉིས་ལ་བཤད་དུ་ཡོད་ཀྱང་སྔ་མ་ལ་དོགས་པ་ཆེ་སྟེ། སྔགས་ལ་གཞོལ་བས་ལས་སྒྲུབ་པ་ལ་བཟླས་པ་མང་དུ་སོང་ན་ལྷའི་ཏིང་ངེ་འཛིན་བརྟན་པོ་མི་དགོས་སམ་སྙམ་
པ་ལ། དེ་འདྲས་མི་ཆོག་གཉིས་ཀ་དགོས་ཞེས་སྟོན་པའོ། །༽ཡང་ནས་ཡང་དུ་བསྐུལ་བར་བྱ་ཞིང་དམིགས་པར་བྱའོ། །ཅིའི་ཕྱིར་ཞེ་ན། དེ་ཉིད་སྔགས་རྣམས་ཐམས་ཅད་དེ། །དེ་བཞིན་གཤེགས་པ་ཐམས་ཅད་ཀྱི་རྒྱལ་པོ་སྟེ། གསལ་བར་བྱེད་
པར་ངེས་ཤིང་མཆོག་ཏུ་རྟག་པའོ། །དེ་བས་ན་ལས་ཐམས་ཅད་དང་། གནས་སྐབས་ཐམས་ཅད་དུ་དམིགས་པར་བྱའོ།། ༈ དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ནི་རྡོ་རྗེ་འཆང་ཆེན་པོའོ། །ནམ་མཁའ་ནི་རྟག་པ་༼
ཐམས་ཅད་དུ་རྡོ་རྗེ་འཆང་སྒོམ་དགོས་པར་གསུངས་པ་འདི། ལྷག་མོས་ཀྱི་རྡོ་རྗེ་འཆང་སྒོམ་པ་ལ་སྦྱོར་བ་དང་། སྙིང་པོ་བསྐུལ་བའི་སྐབས་ཡིན་ཞེས་པ་དང་། དབང་དུ་བྱ་བ་ཁུགས་པ་ན་རྒྱས་འདེབས་ཀྱི་སྐབས་ཡིན་ཞེས་པ་མང་དུ་བྱུང་ཡང་དོན་མ་ཡིན་ནོ། །འདིའི་དོན་ནི་ཀླུ་བྱང་དང་ཟླ་བས། 

མཉམ་སྦྱོར་ལས། རྣལ་འབྱོར་ཐམས་ཅད་བཅོམ་ལྡན་འདས། །རྡོ་རྗེ་སེམས་དཔའ་དེ་བཞིན་གཤེགས། །ཁམས་གསུམ་པ་ནི་མ་ལུས་ཀུན། །དེ་ཡི་ཉེ་བར་ལོངས་སྤྱོད་ཉིད། །ཅེས་ཡང་ཡང་དྲངས་ནས་ལྷ་ཐམས་ཅད་རྡོ་རྗེ་འཆང་གི་ངོ་བོ་ཉིད་དུ་བལྟ་བར་གསུངས་པས། ཕྱི་དཀྱིལ་དང་ལུས་དཀྱིལ་སྒོམ་པ་
དང༌། བསྙེན་པ་དང་སྒྲུབ་པའི་སྐབས་ཐམས་ཅད་དུ་ལྷ་ཐམས་ཅད་ལ་རྡོ་རྗེ་འཆང་གི་ངོ་བོར་བལྟ་བའི་རྒྱས་འདེབས་པ་ཡིན་ལ། འདི་ཤིན་ཏུ་གལ་ཆེའོ། །༽སྟེ། ནམ་མཁའ་ལྟར་ཐོག་མ་དང་ཐ་མ་མེད་པའོ། །ཀུན་ཏུ་ནི་ཐམས་ཅད་དོ། །རྣམ་པར་འཕྲུལ་ཞིང་རབ་ཏུ་འཕྲོ་བའི་
གཟུགས་ཅན་སྣ་ཚོགས་རྡོ་རྗེ་གང་ལ་ཡོད་པ་ཡིན་པ་དེ་ནི། ཀུན་ཏུ་རྣམ་པར་འཕྲུལ་བའི་ཡེ་ཤེས་རྡོ་རྗེ་ནི། དོན་ཡོད་པར་གྲུབ་པ་སྟེ། དེ་སྐྱེད་པའི་ཏིང་ངེ་འཛིན་ཀྱང་དེ་དང་དབྱེར་མེད་པས་དེ་སྐད་ཅེས་བྱ་སྟེ། མིང་དེ་སྐད་ཅེས་བྱ་བའི་ཏིང་ངེ་འཛིན་གྱི་གནས་སྐབས་
ཀྱི་ཁྱད་པར་ལ། སྙོམས་པར་ཞུགས་ཤིང་ཀུན་ནས་དམིགས་ཏེ། རྡོ་རྗེའི་རང་བཞིན་གྱི་ཐོར་ཚུགས་གཅིག་མ་སྟེ། གང་ལ་རལ་པའི་ལན་བུ་གཅིག་ཡོད་པ་དེ་ནི་ཐོར་ཚུགས་གཅིག་མ་སྟེ། དེ་ཡང་སྔགས་ཀྱི་བདག་ཉིད་ཅན་ནོ། །དམ་ཚིག་ཆེན་པོ་གཞན་
གྱིས་མི་ཐུབ་པའི་གསུང་ནི་དོན་ཡོད་པར་གྲུབ་པ་སྟེ། དེའི་རྡོ་རྗེ་ནི་དོན་གྲུབ་དེའི་དཀྱིལ་འཁོར་པ་རྣམས་སོ། །དེ་རྣམས་ཀྱི་མཆོག་ནི་གཙོ་བོ་སྟེ། འོག་ནས་བཤད་པའི་མཚན་ཉིད་དང་ལྡན་པ་དེ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །ཨོཾ་ཞེས་བྱ་བ་
ལ་སོགས་པ་ནི་སྔགས་སོ། །ཤཱུ་ལི་ནི་ཞེས་བྱ་བ་ནི་ཤཱུ་ལ་མདུང་སྟེ་ན་རྐྱེན་དུ་བྱས་པ་ལ་ཨི་མོ་རྟགས་སྦྱར་བས་མདུང་ཅན་མ་སྟེ། མདུང་ཅན་མ་ཞེས་བོད་པའོ། །འདི་ནི་ཞེས་བྱ་བ་ལ་སོགས་པ་ལ། རིག་པ་འདི་གསུངས་པ་ཙམ་གྱིས་ཏེ། བཅོམ་ལྡན་འདས་

ཀྱི་ཞལ་གྱི་པདྨ་ལས་ངེས་པར་ཕྱུང་བས། ཀླུ་ཡི་བུ་མོ་མཐུ་ཆེན་རྣམས། འདོད་པའི་མེས་ཚིག་པར་གྱུར་ཅིང༌། །གོས་དང་བྲལ་བས་གཞན་གྱི་དབང་དུ་གྱུར་ནས་སངས་རྒྱས་བྱང་ཆུབ་སྟེ། དོན་ཡོད་པར་གྲུབ་པ་རྗེས་སུ་དྲན་
ཞིང་སྒོམ་པ་སྟེ། སྔགས་ཀྱི་རིག་པ་འདི་དང་ཆོ་ག་སྦྱར་བས་ཀླུ་ཐབས་ཅད་འོང་བར་འགྱུར་རོ། །དེ་ལ་འདིར་ཆོ་ག་ནི་འདི་ཡིན་ཏེ། སྔགས་འདིའི་བཟླས་པའི་གྲངས་དང༌། དེའི་བཅུ་ཆའི་སྦྱིན་སྲེག་སོགས་སྔོན་དུ་སོང་བས། དོན་གྲུབ་ཀྱི་ཏིང་ངེ་འཛིན་གཉིས་བྱ། །རལ་གཅིག་མ་ནི་སྐུ་
མདོག་སོགས་སྒྲོལ་མ་དང་འདྲ་ལ། དེ་རང་གི་ཡུམ་དུ་བྱའོ། །དེ་ནས་ལས་སྦྱོར་གྱི་དུས་སུ་སྐྱེས་པའི་ཐོད་པ་ལ་བཙག་གིས་རླུང་གི་དཀྱིལ་འཁོར་སྔར་བཤད་པའི་རིམ་པས་བྲིས་ལ། དེའི་ནང་དུ་ནོར་རྒྱས་ལ་སོགས་པ་ཀླུ་གང་ཡང་རུང་བའི་གཟུགས་བརྙན་བྲིའོ། །
དེའི་སྙིང་གར་སྔགས་མིང་སྤེལ་དང་བཅས་པ་བྲིས་ལ་གཞུག། དེ་ལ་ཀླུའི་རྣམ་ཤེས་བཀུག་སྟེ་བཅུག་ལ་དོན་དུ་ཞེན་པར་བྱས་ནས་དེའི་མིང་ནས་སྨོས་ཏེ་རྡོ་རྗེ་ལྕགས་ཀྱུས་བྱིན་གྱིས་བརླབས་པའི་རྐང་པ་གཡོན་པས་མནན་ལ། ཨོཾ་ཤཱུ་ལི་ནི་ཆེ་གེ་མོ་ཨ་ཀརྵ་ཡ་
ཧྲིཿསྭཱ་ཧཱ་ཞེས་མིང་དང་སྤེལ་བ་དང་བཅས་པས་སྔགས་བཟླས་བརྗོད་བྱས་ན་ཀླུ་རྣམས་ཁུག་པར་འགྱུར་རོ། །ཆོ་ག་༼སྤེལ་ནས་ཞེས་ཟེར། ༽འདི་ཉིད་ཀྱིས་བུད་མེད་ཀྱི་ཐོད་པའི་ནང་དུ་ཀླུའི་བུ་མོ་བྲིས་ན་ཁུག་པར་འགྱུར་རོ། །དེ་བས་ན། ཀླུ་ཡི་
བུ་མོ་མིག་བཟང་དག། བཀུག་ནས་ཉེ་བར་སྤྱད་པར་བྱ། །ཞེས་གསུངས་སོ། །འདི་ནི་དབང་གི་དགུག་པའོ། ༈ ༼དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ནི་རྡོ་རྗེ་འཆང་ཆེན་པོའོ། ནམ་མཁའི་དམ་ཚིག་ནི་འོད་དཔག་ཏུ་

མེད་པ་སྟེ། དེ་གང་དུ་འབྱུང་བ་དེ་ནི་ནམ་མཁའི་དམ་ཚིག་འབྱུང་བ་སྟེ། དེ་སྐད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཤིང་མངོན་སུམ་དུ་མཛད་ནས་སོ། །ཆོས་ཆེན་པོ་ནི་འོད་དཔག་ཏུ་མེད་པའོ། །དེའི་དམ་ཚིག་ནི་དེའི་རིགས་དང་ལྡན་པ་རྣམས་སོ། །དེའི་
ནང་ན་རྡོ་རྗེ་ཁྲོ་གཉེར་མ་སྟེ། མི་ཕྱེད་པའི་སྨིན་མ་བསྐྱོད་པ་དང་ལྡན་པ་འོག་ནས་སྔགས་ཀྱི་བདག་ཉིད་དུ་བཤད་པ་འདི་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །ཨོཾ་ཞེས་བྱ་བ་ལ་སོགས་པ་ནི་སྔགས་སོ། །སརྦ་བྷ་ཡ་ནི་འཇིགས་པ་ཐམས་ཅད་དོ། །ནཱ་ཤ་ཡ་
ནི་འཇིག་པ་སྟེ་རྐུན་མ་ལ་སོགས་པས་བྱས་པའི་འཇིགས་པ་ཐམས་ཅད་འཇིག་པའོ། །དགྲ་རྣམས་རྣམ་པར་འཇིགས་པ་སྟེ་སྐྲག་པར་མཛད་པས་ན་ཏྲཱ་ས་ནིའོ། །ཏྲཱ་ས་ཞེས་པ་ནི་སྐྲག་པ་སྟེ། འཇིགས་པའི་གཟུགས་ཅན་ནོ། །ཏྲཱ་ས་ཡ་ཞེས་པ་ནི་བཀའ་བསྒོ་བའོ། །
བེ་ར་ཊི་བྷྲི་ཀུ་ཊི་ཞེས་པ་ནི་ཁྲོ་གཉེར་ཅན་ཏེ་གློག་ལྟར་གཡོ་བའི་གཟུགས་ཅན་ཡིན་པའི་ཕྱིར་རོ། །ཏ་ཊཱི་ནི་འབྲུག་ལྟར་སྒྲ་སྒྲོག་པའོ། །བཻ་ར་ཊི་ནི་དྲི་མ་ངན་པ་མ་ལུས་པ་དང་བྲལ་བའོ། །ཤྭེ་ཏེ་ནི་དཀར་པོ་སྟེ། འདོད་ཆགས་དག་པས་རྣམ་པར་དག་པའོ། །
༼བཻ་ར་ཊི་ནི་ཏི་ཊིའི་འོག་ཏུ་འབྱུང་ངོ༌། ༸། གློག་ལྟར་གཡོ་བའི་གཟུགས་ཅན་ཡིན་པའི་ཕྱིར། བྷྲི་ཀུ་ཊི་ཏ་ཊིའོ། །འབྲུག་ལྟར་སྒྲ་སྒྲོགས་པའི་ཕྱིར་བཱཻ་ར་ཊིའོ། །སྡིག་པའི་དྲི་མ་མཐའ་དག་དང་བྲལ་བའི་ཕྱིར་ཤྭེ་ཏེའོ། །འདོད་ཆགས་རྣམ་པར་དག་པས་རྣམ་པར་དག་པ་ཤྭེ་ཏ་ནིའོ། །ཞེས་འབྱུང་སྟེ་བཻ་ར་ཊི་གཉིས་མེད་དོ། །
༽ཤྭེ་ཏ་ནི་འོད་དཔག་ཏུ་མེད་པའོ། །ཛ་ཊི་ནི་རལ་པ་སྟེ། གང་གི་མགོ་ལ་འོད་དཔག་ཏུ་མེད་པ་ཡོད་པ་དེ་ནི་ཤྭེ་ཏ་ཛ་ཊི་ནི་ཞེས་བྱའོ། །༼སྔགས་སྤེལ་ཚུལ་ནི། སྭཱཧཱའི་སྔོན་དུ་ཆེ་གེ་མོ་ཨ་ཀརྵ་ཡ་ཧྲིཿཞེས་སྦྱར་བའོ། །༽བྷ་ཡ་ནཱ་ཤ་ནི་ཞེས་བྱ་བ་ལ་སོགས་

པ་ཀུན་ཀྱང་བོད་པའི་ཚིག་ཡིན་ནོ། །དེ་ནས་ཞེས་བྱ་བ་ལ་སོགས་པ་ལ། རིག་པ་འདི་བརྗོད་པ་ཙམ་གྱིས། རིག་པ་འཛིན་པའི་བུ་མོ་ཀུན་ཞེས་བྱ་བ་ནི། རིག་པ་འཛིན་པའི་བུ་མོ་ཐམས་ཅད་དོ། །འདར་བར་གྱུར་པ་ནི་འདོད་ཆགས་
ཀྱིས་བསྐྱོད་པའོ། །ཡེ་ཤེས་རྡོ་རྗེ་ནི་འོད་དཔག་ཏུ་མེད་པའོ། །རྗེས་སུ་དྲན་པ་ནི་བསྒོམ་པར་གྱུར་པའོ། །རིག་པ་འཛིན་པའི་བུ་མོ་མཆོག། ཅེས་བྱ་བ་ནི། གཟུགས་ལ་སོགས་པའི་ཡོན་ཏན་དང་ལྡན་པའོ། །གསེར་གྱི་རྣ་ཆ་གཡོ་བ་རྣམས། །ཞེས་བྱ་བ་ནི། 
རྣ་རྒྱན་འཕྱང་ཞིང་གཡོ་བར་གྱུར་པའོ། །སྔགས་ཀྱི་རིག་པ་འདི་དང་ནི། །ཞེས་བྱ་བ་ནི་བཤད་མ་ཐག་པའོ། །དམ་ཚིག་ལ་སོགས་པ་ཡིས་ཞེས་བྱ་བ་ནི། ཆོ་གའི་ཁྱད་པར་གཟུགས་བྲི་བ་སོགས་གྱིས་སོ། །དགུག་པ་ནི་འགུགས་པས་སོ། །དེ་ལ་འདིར་ཆོ་ག་ནི་
འདི་ཡིན་ཏེ། འོད་དཔག་མེད་ཀྱི་ཏིང་ངེ་འཛིན་གཉིས་བྱ་སྟེ། ཁྲོ་གཉེར་ཅན་ནི་དཀར་ལ་དམར་བའི་མདངས་ཆགས་པ་མ་གཏོགས་པ་གོས་དཀར་མོ་དང་འདྲ་བ་ཡུམ་དུ་བྱའོ། །ལས་སྦྱོར་གྱི་དུས་སུ་བུད་མེད་ཀྱི་ཐོད་པ་ལ་རླུང་གི་དཀྱིལ་འཁོར་བྲིས་ཏེ། དེའི་དབུས་སུ་རིག་པ་འཛིན་པའི་བུ་
མོ་བྲིས་ལ། དེའི་སྙིང་གར་སྔགས་མིང་སྤེལ་དང་བཅས་པ་གཞུག། དེ་ནས་དེའི་རྣམ་ཤེས་བཀུག་པ་དེ་ལ་གཞུག་ཅིང་དོན་དུ་ཞེན་ནས་རྡོ་རྗེ་ལྕགས་ཀྱུས་བྱིན་གྱིས་བརླབས་པའི་གཡོན་བརྐྱང་པས་མནན་ནས་སྔགས་སྤེལ་ཚིག་དང་བཅས་པ་བཟླས་ན་ཁུག་པར་འགྱུར་རོ། ། 
༈ འགོག་པའི་རྡོ་རྗེ་ཞེས་བྱ་བ་ལ་སོགས་པ་ལ། སྦྲུལ་ལ་སོགས་པའི་སྔགས་རིགས་བཞི་པོ་ཐམས་ཅད་བུད་མེད་དང་སྐྱེས་པ་དང༌། མ་ནིང་གི་དབྱེ་༼འདིར་སྒྲ་ཇི་བཞིན་པའོ། །ཞེས་འབྱུང་བ་ལེགས་ཤིང་། དེ་ཡང་ལེའུ་འདིའི་འགོ་ནས་འདིའི་བར་ཐམས་ཅད་དོ། །འདི་

ཡང་དབང་གི་དགུག་པའོ། ༼བས། ཡི་གེ་གསུམ་པོ་གང་དུ་མང་པོ་རྣམས་འགོག་ཅིང་སྡུད་པས་ཡང་དག་པར་བཟུང་བས་ན་འགོག་པའོ། །རྡོ་རྗེ་རྒྱལ་པོ་ནི་ཡི་གེ་གསུམ་གྱི་སྔགས་སོ། །དེ་ཡང་འགོག་པ་ཡང་ཡིན་ལ་རྡོ་རྗེ་རྒྱལ་པོ་ཡང་ཡིན་པས་ན། འགོག་པ་
རྡོ་རྗེ་རྒྱལ་པོ་སྟེ། །ཡི་གེ་གསུམ་པོ་༼གང་དུ་འགོག་ཅིང་སྡུད་པས་ན་འགོག་པའོ་ཟེར། ༽དེ་ཡོངས་སུ་རྫོགས་པ་སྟེ་ས་འཇུག་པ་དང་ལ་སོགས་པས་གནས་པ་དང་ལྡང་བའི་ཚུལ་གྱིས་རྒྱུན་མི་འཆད་པར་རྒྱུ་བར་གྱུར་པས་མཛེས་པའི་མཆོག་སྟེ།
འདོད་པའི་དོན་ཞི་རྒྱས་སོགས་ཀྱི་དངོས་གྲུབ་སྒྲུབ་པས་མཛེས་པའི་ཕྱིར་རོ། །རྡོ་རྗེ་ཡེ་ཤེས་གསུམ་ནི་མི་བསྐྱོད་པ་ལ་སོགས་པ་རིགས་གསུམ་མོ་འོ། །༼སོ། །དེས་ནི་ཡེ་གེ་གསུམ་རླུང་གསུམ་དང་སྦྱར་བས་ནི་ཡེ་གེ་གསུམ་གྱི་བཟླས་པ་རྫོགས་པར་བསྟན་ནོ། །
༽དེ་རྣམས་ལས་བྱུང་བ་ནི་བཤད་མ་ཐག་པའི་སྤྱན་དང༌། གཤིན་རྗེ་གཤེད་ལ་སོགས་པའི་འཕྲེང་སྔགས་བཅུ་གསུམ་དང༌། སྔགས་གཞན་གཉིས་རྣམས་སོ། །ཀུན་ནས་ཞེས་བྱ་བ་ནི་སྔར་བཤད་པའི་སྔགས་ཐམས་ཅད་ཀྱི་དངོས་གྲུབ་
བསྒྲུབ་པ་ལ་བཟླས་པས་གྲོགས་བྱས་ན་དོ། །དེ་མ་ཐག་ཏུ་ཞེས་པ་རིང་པོ་མི་ཐོགས་པར་འགུགས་ཤིང་སྟེ་ཁུག་པར་འགྱུར་ལ། ཉེ་བར་འགྲུབ་པར་འགྱུར་བ་སྟེ་དགོངས་པས་བཤད་པའོ།། ༈ སྔགས་ལ་མཆོག་ཏུ་གཞོལ་བ་༼
འདིའི་དོན་ནི་མཁས་པ་ཁ་ཅིག་སྔགས་བཅོ་ལྔ་པོས་ལས་གང་འགྲུབ་པ་དེ་འབྲུ་གསུམ་ངག་ཏུ་བཟླས་པ་ཁོ་ནས་འགྲུབ་པར་སྟོན་པ་ཡིན་ཟེར་བ་ནི་དོན་མ་ཡིན་ནོ། །རང་གི་ལུགས་ནི་འདི་འབྲུ་གསུམ་ངག་ཏུ་བཟླས་པ་མིན་གྱི་རླུང་སྔགས་དབྱེར་མེད་ཀྱི་རྡོ་རྗེ་བཟླས་པ་བྱས་པས་འདོད་དོན་སྒྲུབ་པ་ཡིན་ལ། བསྐྱེད་

རིམ་པས་ཀྱང་ངག་ཏུ་བཟླས་པའི་སྔགས་ཀྱིས་ལས་སྒྲུབ་པ་རྣམས་ལ་རྡོར་བཟླས་ཀྱི་གྲོགས་བྱས་ན། མྱུར་དུ་འགྲུབ་པར་སྟོན་པ་ཡིན་ནོ། །༽རྣམས་ཀྱི་ཁྱད་པར་གྱི་ཆོ་ག་བསྟན་པར་བྱ་བའི་ཕྱིར། ཡང་ན་ཞེས་བྱ་བ་ལ་སོགས་པ་གསུངས་ཏེ། 
ཁྲོ་བོ་ཐམས་ཅད་ནི་གཤིན་རྗེ་གཤེད་ལ་སོགས་པ་སྟེ། དེ་རྣམས་ཀྱི་སྔགས་དབེན་པའི་གནས་ནི་ཆེན་པོ་རུ་སྟེ། རི་བོ་དབེན་པའི་གནས་དག་ཏུའོ། །སྔགས་པས་ཞེས་པ་སྟེ་སྒྲུབ་པ་པོས་འབུམ་དུ་བཟླས་པ་བྱས་ན་ལས་རྣམས་ཐམས་ཅད་བྱེད་པ་སྟེ། 
དོན་ཐམས་ཅད་སྒྲུབ་པར་བྱེད་པར་བཤད་དོ།། ༈ མངོན་སྤྱོད་བྱ་བའི་ཡུལ་བསྟན་པར་བྱ་བའི་ཕྱིར། རྡོ་རྗེ་སློབ་དཔོན་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་སློབ་དཔོན་སྨོད་པ་ནི། །ཐེག་པ་ཐུན་མོང་བའི་བླ་མ་ལ་མཆོག་ཏུ་སྨོད་༼
འདིར་ཁྲོ་བོ་བཅུ་ལ་གསུངས་པ་ནི་མཚོན་པ་ཙམ་སྟེ། ལྷ་གཞན་ལའང་འདྲའོ། །འབུམ་དུ་བཟླས་ན་ལས་འགྲུབ་པར་གསུངས་པ་ནི་སྡིག་དང་བྲལ་བའི་སྔགས་པ་ལ་དགོངས་པར་རྣམ་སྣང་མངོན་༼ གཞན་ལས། སློབ་དཔོན་སྨོད་དང་གཞན་རྣམས་དང༌། །ཞེས་དང༌། སློབ་དཔོན་སྨོད་དང་གཞན་རྣམས་དང་ནི། བླ་མ་
ལ་སྨོད་པར་བྱེད་པ་རྣམས་དང༌། རྡོ་རྗེ་སློབ་དཔོན་ལ་སྨོད་པར་བྱེད་པ་རྣམས་སོ། །ཞེས་སོ། །༽བྱང་ལས་གསུངས་ལ། སྔགས་གྲངས་འདི་འདྲ་རྣམས་ལ་རྩོད་དུས་སུ་བཞི་འགྱུར་དུ་བགྲང་དགོས་པར་སྡོམ་འབྱུང་ལས་བཤད་དོ། །སངས་རྒྱས་ཐོད་པར་བསོད་ནམས་ཆུང་བས་བྱེ་བ་བགྲང་བར་ཡང་
བཤད་དོ། །༽དང༌། ཐུན་མོང་མ་ཡིན་པའི་རྡོ་རྗེ་སློབ་དཔོན་ལ་སྨོད་པའོ། །ཐེག་པ་ཆེན་པོ་སྨོད་པ་དག། ཅེས་བྱ་བ་ནི་རྡོ་རྗེའི་ཐེག་པ་སྤོང་བ་སྟེ། དེ་དག་དང་སྡིག་པ་བྱེད་པ་གཞན་དག། ནན་ཏན་དུ་ནི་གསད་པར་བྱ། །ཞེས་བྱ་བ་ནི་ལྷོད་པ་མེད་

པའི་བརྩོན་འགྲུས་ཀྱིས་སོ། །ཡང་ན་གནས་ནས་སྤོ་བར་བྱ། །ཞེས་བྱ་བ་ནི་བསྐྲད་པར་བྱའོ། །དེ་ལྟར་བྱས་པའི་ལས་འདི་ཡིས་ནི་བྱང་ཆུབ་མཆོག་སྟེ། མི་གནས་པའི་མཚན་ཉིད་ཅན་གྱི་སྔགས་ཀྱི་དངོས་གྲུབ་ཐོབ་པར་འགྱུར་རོ། །ཞེས་བཅོམ་ལྡན་འདས་རྡོ་རྗེ་
འཆང་ཆེན་པོས་གསུངས་སོ་ཞེས་བྱ་བ་ནི། སྡུད་པ་པོའི་ཚིག་གོ། ༈ གསད་པར་བྱ་བ་དེ་རྣམས་ཀྱི་ཁ་སྦྱར་དབྱེ་བའི་ཆོ་ག་བསྟན་པར་བྱ་བའི་ཕྱིར། ཕྱོགས་བཅུའི་ཞེས་བྱ་བ་ལ་སོགས་པ་གསུངས་ཏེ། ཕྱོགས་བཅུའི་འཇིག་རྟེན་གྱི་ཁམས་སུ་
གཏོགས་པའི་སེམས་ཅན་ཀྱི་ཚོགས་ཐམས་ཅད་ཀྱི། ལུས་དང་ངག་དང་སེམས་བསད་ཅིང་གཞིག་པར་སྒྲུབ་པ་པོས་བསྒོམ་པར་བྱ་ཞིང་བསམ་པར་བྱའོ། །གང་ལ་ཞེ་ན། གདུག་སེམས་ལྡན་པའི་དགྲ་རྣམས་ལ། །ཞེས་བྱ་བ་སྟེ། གདུག་པའི་སེམས་
དང་ལྡན་པའི་སློབ་དཔོན་སྨོད་པ་ལ་སོགས་པ་རྣམས་ལ། བསྒོམ་པར་བྱའོ་ཞེས་བྱ་བ་འདི་དང་སྦྱར་རོ། །གསོད་པའི་སྦྱོར་བ་བསྟན་པར་བྱ་བའི་ཕྱིར་ཁྲག་དང་ཞེས་བྱ་བ་ལ་སོགས་པ་གསུངས་ཏེ། མི་བསྐྱོད་པའི་ཏིང་ངེ་འཛིན་གཉིས་སྔོན་དུ་བྱ། ལས་སྦྱོར་གྱི་
དུས་སུ་ཁྲག་དང་ཆུ་དྲོན་དང་བཤང་བ་དང་གཅི་བ་གཅིག་ཏུ་བྱས་པར་གོས་༼གང་གསད་པར་བྱ་བ་དེ་རྡོ་རྗེ་གནོན་སྦྱིན་སྲིན་པོར་བསྒྱུར་ལ། དེས་སེམས་ཅན་ཐམས་ཅད་གསད་པར་བསྒོམ་མོ། །འདི་ཁ་སྦྱར་དབྱེ་བ་དངོས་མིན་གྱི། དེའི་སྔོན་དུ་བྱ་རྒྱུ་ཡིན་པས། ཁ་སྦྱར་དབྱེ་བའི་ཆོ་ག་ཞེས་
གསུངས་སོ། །༽སྦངས་ནས་དེས་ལུས་དཀྲིས་པར་གྱུར་པས་སོ། །ལིང་ག་རྐང་པས་མནན་ཞེས་བྱ་བ་ནི། མངོན་སྤྱོད་ཀྱི་རྫས་སྐེ་ཚེ་ལ་སོགས་པ་ལས་བསྒྲུབ་པར་བྱ་བའི་གཟུགས་བརྙན་བྱས་ལ། སྙིང་གར་སྔགས་དང་སྤེལ་བའི་མིང་བཅུག་

ལ། དེ་ལ་དགྲའི་རྣམ་ཤེས་བཀུག་པ་བཅུག་སྟེ། དོན་དུ་ཞེན་ནས། སྣ་ཚོགས་རྡོ་རྗེས་མཚན་པའི་རྐང་པ་གཡས་པས་གཟུགས་བརྙན་མནན་ལ། མི་བསྐྱོད་པའི་ང་རྒྱལ་གྱི་སྦྱོར་བ་དང་ལྡན་པས་ཁྲོ་བོའི་རྒྱལ་པོ་སྟེ། གཤིན་རྗེ་གཤེད་
ལ་སོགས་པ་གང་ཡང་རུང་བའི་ཁྲོ་བོའི་སྔགས་བརྒྱ་རྩ་བརྒྱད་ཡོངས་སུ་བཟླས་ན་སངས་རྒྱས་ཏེ། ལས་ཀྱི་ཚོགས་ལ་མཁས་པ་རྣམས་ཀྱང་ངེས་པར་འཇིག་ཅིང་འཆི་བར་འགྱུར་རོ། །ཆུ་ཡིས་གོས་ནི་ཞེས་བྱ་བ་ལ་སོགས་པ་ལ། གོས་ཆུ་དྲོན་གཅིག་
པུས་གཤེར་བར་བྱས་ལ། སྔར་བཤད་པའི་ཆོ་ག་སྤྱད་པར་བྱའོ། །བཤང་བ་དང་གཅི་བས་གཤེར་བར་བྱས་པའི་སྦྱོར་བས་བརྩམ་པར་བྱ་བ་ཡང་དེ་དང་འདྲའོ། །ཐལ་བའི་སྐྱོ་མས་ཀྱང་གོས་གཤེར་བར་བྱས་ལ། གསད་པ་བརྩམ་ན། རྡོ་རྗེ་༼
ཆུ་ཡིས་གོས་ནི་ཞེས་པའི་ཚིགས་བཅད་ཀྱི་རྐང་པ་གསུམ་པ་ལ། འགྱུར་རྙིང་ལས། ལྷ་ཆེན་རྐང་གཡོན་གྱིས་མནན་ན། །ཞེས་པ་ནི་མ་དག་པས། གཞན་ལས་ལིང་ག་རྐང་པས་མནན་ནས་ནི། །ཞེས་འབྱུང་བ་ལྟར་བྱའོ། ༽སེམས་དཔའང་འཇིག་པར་འགྱུར་ཞེས་གསུངས་པའི་དོན་ནི་གསད་ལས་ཤིན་ཏུ་
བསྒྲུབ་པར་དཀའ་བའི་ཡུལ་ཡང་འཆི་བར་འགྱུར་རོ། །གཅེར་བུར་ཞེས་བྱ་བ་ལ་སོགས་པ་ལ། གཤིན་རྗེ་གཤེད་ལ་སོགས་པའི་ཁྲོ་བོའི་ང་རྒྱལ་དམིགས་ཏེ། ལུས་ཤིན་ཏུ་ཆེ་བ་དང་ལྡན་པས་འཇིགས་པའི་ཚུལ་ཅན་ནོ། །མཆེ་བ་གཙིགས་
པས་ན་གཙིགས་ཤིང་ངོ༌། །༼ཞེས་པའི་དོན་ནོ། དེ་ལྟར་ལས་སྦྱོར་ལྔ་པོ་ནི་ཆས་གོས་ཀྱིས་ཕྱེ་བ་ཙམ་དུ་ཟད་དོ། ༽འཇིགས་པ་ལ་བརྩོན་པས་ན་འགྱུར་བ་སྟེ་སྒྲུབ་པ་པོའོ། །ཁྲོ་བོ་བཅུ་གང་རུང་གི་ཏིང་ངེ་འཛིན་གཉིས་བྱ། ལས་སྦྱོར་གྱི་དུས་སུ་ལིང་ག་ནི་སྔ་མ་བཞིན་

དུ་བྱས་པའི་གཟུགས་བརྙན་ནོ། །རྐང་པས་མནན་པ་སྟེ། སྣ་ཚོགས་རྡོ་རྗེས་མཚན་པའི་གཡས་པའི་རྐང་མཐིལ་གྱིས་མནན་ནས་རང་རང་གི་སྔགས་སྤེལ་ཚིག་དང་བཅས་པ་ཐུན་གསུམ་དུ་བཟླས་ན་ནི། ནམ་མཁའི་དབྱིངས་ཞེས་བྱ་བ་གཟུགས་ཅན་མ་ཡིན་པའི་
ནམ་མཁའ་ཡང་འཇིག་པར་འགྱུར་ན། གཟུགས་ཅན་ལྟ་སྨོས་ཀྱང་ཅི་དགོས་ཞེས་བྱ་བ་སྟེ། འདི་ཉིད་ཕུལ་དུ་བྱུང་བ་ཡིན་པར་གསུངས་པ་ཡིན་ཏེ། འདིས་ནི་བསམ་གཏན་གྱི་ཆེ་བ་ཉིད་གསལ་བར་བྱས་པ་ཡིན་ནོ།། ༈ མ་མོའི་གནས་ཞེས་བྱ་བ་ལ་
སོགས་པས་ནི། བྱ་བར་བརྩམས་པའི་དྲག་པོའི་ལས་སྒྲུབ་པའི་ཀྱི་གནས་གསུངས་པ་ཡིན་ཏེ། ཚངས་པ་མོ་ཚངས་པའི་ཆུང་མ་དང་ཁྱབ་འཇུག་མོ་ཁྱབ་འཇུག་གི་ཆུང་མ་དང་དྲག་མོ་དྲག་པོ་དབང་ཕྱུག་གི་ཆུང་མ་དང་དབང་མོ་བརྒྱ་བྱིན་གྱི་ཆུང་མ་
དང༌། གཞོན་ནུ་མ་གཞོན་ནུ་གདོང་དྲུག་གི་ཆུང་མ་དང་ཕག་མོ་དང་རྒན་བྱེད་མ་སྟེ་འཇིག་རྟེན་གྱི་མ་མོ་བདུན་པོ་སྟེ། དེ་རྣམས་ཀྱི་གནས་སམ་༽ནི་དེ་དག་གི་ལྷ་ཁང་ངོ༌། །༼དུར་ཁྲོད་དང་ཁང་སྟོང་དང༌། ལམ་བཞིའི་མདོ་ལམ་རྒྱ་གྲམ་དང་༼
ལུས་ངན་མོ་ཟེར་ཏེ། དེ་ལྟར་ན་ལུས་ངན་གྱི་ཆུང་མའོ། །༸ནི་ཁ་ཅིག་གཤིན་རྗེའི་ཆུང་མར་འདོད་དོ། །༸ཙ་མུན་ཏྲེ་ཟེར། འདི་དབང་ཕྱུག་གི་ཆུང་མར་སྨྲ་ཡང་སྔར་དྲག་མོ་བཤད་ཟིན་པས་མི་འགྲིག་གམ་སྙམ་མོ། ༼མཚན་མ་གཅིག་པ་དབང་ཕྱུག་གི་ལིང་ག་གནས་པ་དང་ཤིང་གཅིག་ཏུའོ། །
༈ མི་རུས་ཞེས་བྱ་བ་ལ་སོགས་པ་ལ། ཁྲོ་བོ་བཅུ་དང་། ཞེ་སྡང་རྡོ་རྗེ་ཤིན་ཏུ་དྲག་པོ་གང་རུང་གི་ཏིང་ངེ་འཛིན་གཞན་གཉིས་སྔོན་དུ་བྱ། ལས་སྦྱོར་གྱི་དུས་སུ། མིའི་རྗེ་ངར་གྱི་ཕྱོགས་ཀྱི་རུས་པ་ལས་སོར་བརྒྱད་པའི་ཚད་ཙམ་བླངས་ལ། དུར་ཁྲོད་ཀྱི་རས་ལ་

མངོན་སྤྱོད་ཀྱི་རྫས་ཀྱིས་སྣ་ཚོགས་རྡོ་རྗེ་བྲིས་ཏེ། དེའི་ལྟེ་བ་ལ་བསྒྲུབ་པར་བྱ་བའི་མིང་དང་སྔགས་སྤེལ་བ་བྲིས་ནས། འཁོར་ལོ་དེ་རུས་པ་ཁོང་སྟོང་གི་ནང་དུ་བཅུག་ལ་བསྒྲུབ་པར་བྱ་བའི་རྐང་རྗེས་ཀྱི་སས་རུས་པའི་སྟོང་པ་
རྣམས་བཀབ་པ་སྟེ། བཀང་ནས། ཁྲོ་བོ་གང་ཡིན་པའི་སྔགས་ཐུན་གསུམ་མམ་བཞིར་བརྒྱ་རྩ་བརྒྱད་བཟླས་ལ་དགྲའི་སྒོ་ཁར་སྦ་བར་བྱའོ། །ལས་སྦྱོར་དེས་ནི་སངས་རྒྱས་ཏེ་སེམས་ཅན་ཐོས་བསམ་གྱི་ཤེས་རབ་དང་ལྡན་པ་དང༌། སྐུ་
གསུམ་སྟེ་མཆོག་དང་བར་མ་དང་དམན་པའི་སེམས་ཅན་གྱི་ཚོགས་རྣམས་ཏེ། དེ་རྣམས་ལ་འདོད་པའི་དོན་སྟེར་བས་ན་མཆོག་སྦྱིན་པའོ། །ལས་འདི་བྱ་བའི་ཡུལ་ནི་ཤེས་པ་ནི་དྲིན་ལ་ལན་ལྡོན་པའི་སེམས་དང་ལྡན་པའོ། །མི་ཤེས་པ་ནི་
གཞན་གྱིས་ཕན་བཏགས་པ་ལ་ལྟོས་པ་མེད་པར་ཕན་འདོགས་པ་སྟེ། གཉིས་པོ་དེ་དག་རྣམ་པར་སྤངས་པ་དགོས་སམ་སྙམ་༼འདི་ནི་སྒྲུབ་པ་པོ་དེ་རྣམས་ལ་མཆོག་སྟེར་བའོ། ༽ན་འོ། །དེ་ལྟ་བུར་གྱུར་པ་སྟེ་དེ་གཉིས་ཡིན་ཡང་སློབ་
དཔོན་ལ་སྨོད་པ་ཡིན་ན་རྒྱུ་མཚན་དེ་ཉིད་ཀྱིས་སྨད་པར་བྱ་བ་སྟེ་གསད་པར་བྱ་བ་ཡིན་ནོ། །ཟླ་བ་ཕྱེད་ནི་ཚུན་ཆད་ཀྱིས། །ཞེས་བྱ་བ་ནི། ཟླ་བ་ཕྱེད་ཀྱི་ནང་དུའམ། ཟླ་བ་ཕྱེད་རྫོགས་པས་གནས་ལས་ཉམས་པ་སྟེ་སྐྲོད་པར་འགྱུར་བ
འམ། འཆི་བར་འགྱུར་རོ། ༼ འགྱུར་རྙིང་ལས། སྐམས་སམ་ཡང་ན་འཆི་བར་འགྱུར། །ཞེས་འབྱུང་ཡང༌། གཞན་ལས། ཉམས་པའམ་ཡང་ན་འཆི་བར་འགྱུར། །ཞེས་འབྱུང་བ་འགྲེལ་པའི་བཤད་པ་དང་མཐུན་ནོ། ༽། ཏིང་ངེ་འཛིན་གཞན་གཉིས་སྔ་མ་དང་འདྲ་བ་ལ། 

ལས་རྒྱལ་མཆོག་གི་དུས་སུ་ཁྱད་པར་དུ་ཐོད་པ་གང་བ་ནི་ཐོད་པ་ལ་རྨ་མེད་པ་སྟེ། དེ་བཙལ་ལ་མཁས་པས་ཏེ། ཕོ་མོ་གང་འགུགས་པ་ལ་དེ་གཉིས་ཀྱི་ཐོད་པའི་བྱེ་བྲག་ཤེས་པས་ཐོད་པ་དེར་ནི་སྔགས་ཀྱི་ཚིག་སྟེ། ཇི་ལྟར་མངོན་པར་འདོད་པའི་ཁྲོ་བོའི་སྔགས་བསྒྲུབ་པར་
བྱ་བའི་མིང་དང་བཅས་པ་བྲིས་ཏེ། རྡོ་རྗེའི་ཚིག་གིས་བཟླས་པ་བྱ། །ཞེས་པ། རྡོ་རྗེའི་ཚིག་ནི། རང་ངམ་གཞན་གྱིས་ཐོས་པར་ཟློ་བའི་ཁྲོ་བོའི་ཚིག་སྟེ། དེས་བཟླས་པ་ནི་ངག་གི་བཟླས་པ་ཐུན་བཞིའམ་གསུམ་དུ་བྱས་ལ། ཐོད་པ་དེ་དགྲ་ཡི་སྒོའམ་གྲོང་དག་ཏུ་སྦས་
ཏེ་བཞག་ན་ངེས་པར་སྐྲོད་པར་འགྱུར་རོ། །ཡང་ཏིང་ངེ་འཛིན་གཞན་གཉིས་སྔར་དང་འདྲ་བ་ལ། ལས་སྦྱོར་གྱི་དུས་སུ་ཏ་ལའི་ལོ་མའམ་རས་གཞན་གང་ལའང་སྟེ་གང་ཡང་རུང་བ་ལ་མངོན་སྤྱོད་ཀྱི་རྫས་རྣམས་ཀྱིས་ཁྲོ་བོའི་སྔགས་མིང་དང་བཅས་པར་ཀུན་ཏུ་དྲིས་ལ། བསྒྲུབ་བྱའི་རྣམ་
ཤེས་བཀུག་སྟེ། མིང་ལ་བཅུག་ནས་དོན་དེར་ཞེན་པས་དགྲ་ཡི་གྲོང་ངམ་སྒོ་དང་ཉེ་བ་དག་ཏུ་བརྐོས་ལ་སྦས་ནས། སྔགས་དེ་ཉིད་ཐུན་བཞིར་ཁྲོ་བོའི་ཚིག་གིས་བཟླའོ། །དེ་ལྟར་བྱས་པས་རིམ་གྱིས་དང་པོ་སྐམས་པར་འགྱུར་ལ་ཕྱིས་འཆི་བར་འགྱུར་རོ། །དམ་ཚིག་ཆེན་པོ་ནི་
གསད་པ་ལ་སོགས་པའི་ལས་བསྒྲུབ་པའོ། དེའི་རྒྱུ་ནི་འི་རྡོ་རྗེ་ནི་རྡོ་རྗེ་འཛིན་པ་ཆེན་པོའོ། །དེ་སྐད་ཅེས་བཀའ་སྩལ་ཏོ་ཞེས་བྱ་བ་ནི་སྡུད་པར་བྱེད་པའི་ཚིག་གོ། ༈ དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ནི་རྡོ་རྗེ་འཛིན་པ་ཆེན་
པོའོ། །བསྒྲུབ་བྱ་འདི་ཇི་ལྟ་ཇི་ལྟར་དྲག་པོའི་ལས་བྱ་བའི་ཡུལ་གྱི་གདུག་པའི་དངོས་པོར་གྱུར་ཅིང་སོང་བ། དེ་ལྟ་དེ་ལྟར་དེ་དང་འཚམས་པའི་དྲག་ལས་ཀྱིས་ངེས་པར་དགག་པར་བྱ་བ་ཡིན་པས་ན་དེ་བཞིན་གཤེགས་པ་སྟེ་བསྒྲུབ་པར་བྱ་བའོ། །༼ཞེས་པ་ནི་དེ་

བཞིན་གཤེགས་པའི་དོན་ཡུལ་ཇི་ལྟ་བ་ཡིན་པ་དེ་ལྟར་གཤེགས་ཞེས་པའི་ཚིག་དོན་དང་སྦྱར་བའོ། །༼དེ་རྣམས་ཀྱི་ལུས་དང་ངག་དང་ཡིད་ངེས་པར་འཆིང་བ་ནི་ལུས་ངག་ཡིད་མི་གཡོ་བར་བྱས་པའོ། །རྡོ་རྗེ་ནི་མི་ཕྱེད་པའི་ངོ་བོར་གྱུར་པ་གང་
ཡིན་པ་སྟེ། དེ་སྐད་ཅེས་བྱ་བའི་ཏིང་ངེ་འཛིན་དེ་ལ་སྙོམས་པར་ཞུགས་ཤིང་མངོན་སུམ་དུ་མཛད་པའོ། །ཁམས་༼རྡོ་རྗེ་སྟེ་མི་ཕྱེད་པའི་ཞེས་པ་ལྟར་ན། འགྱུར་རྙིང་གི་རྒྱུད་ལས། ཐུགས་གནོན་པ་ཞེས་པ་མི་འབྱོར་པས། གཞན་ལས་ཐུགས་རྡོ་རྗེ་འདེབས་པ་ནི་སྔགས་ཞེས་པ་ལྟར་བྱ་
དགོས་སོ། །༽གསུམ་ནི་མཆོག་དང་འབྲིང་དང་ཐ་མ་སྟེ། བསྒྲུབ་པར་བྱ་བ་རྣམ་པ་གསུམ་མོ། །དེ་རྣམས་ཀྱི་ལུས་ལ་སོགས་པ་གཟིར་བར་བྱ་བའི་ཕྱིར་རྡོ་རྗེ་སྟེ་མི་ཕྱེད་པའི་ཕུར་བུའི་སྔགས་འདི་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །ཨོཾ་ཞེས་བྱ་བ་
ལ་སོགས་པ་ནི་སྔགས་དངོས་ཏེ། སྔགས་ཀྱི་མིང་མཐའ་མེད་ཅེས་བྱ་བའོ། །གྷ་གྷ་ཞེས་པ་ནི་གྷ་ཏ་ཀ་སྟེ། གསོད་བྱེད་ཅེས་བོད་པའོ། །གྷཱ་ཏ་ཡ་སརྦ་དུཥྚཱན་ཞེས་པ་ནི་མ་རུངས་པ་ཐམས་ཅད་ཆོམས་ཤིག་ཅེས་རྦོད་པའོ། །ཕཊ་ཕཊ་ཅེས་པ་ནི་དེ་
གསལ་བར་བྱེད་པའི་ས་བོན་ནོ། །ཀཱི་ལ་ཡ་ཀཱི་ལ་ཡ་ཞེས་པ་ནི། ཕུར་བུས་བཏབ་པ་ལ་མི་འགུལ་བར་གྱིས་ཤིག་པའོ། །སརྦ་པཱ་པཾ་ཞེས་པ་ནི་སྡིག་པ་དང་སྡིག་པའི་བསམ་པ་ཅན་ཐམས་ཅད་དོ། །ཕཊ་ཅེས་པ་ནི་དགས་པའོ། །ཧཱུྃ་ཧཱུྃ་ཧཱུྃ་
ཞེས་པ་གསུམ་ནི་སྐུ་གསུང་ཐུགས་ཀྱི་དེ་ཁོ་ན་ཉིད་སྐུལ་བའོ། །བཛྲ་ཀཱི་ལ་ཡ་ཞེས་བྱ་བ་ནི་བྱ་བ་སྟེ་བྱ་བའི་སྒོ་ནས་རྡོ་རྗེ་ཕུར་བུ་ལ་བོད་པའོ། །བཛྲ་དྷ་ར་ཨཱཛྙཱ་པ་༼ལ་འཇུག་པ་གཉིས་ལས་འདིར་ཕྱི་མའོ། །༽ཡ་ཏི་ཞེས་པ་ནི། རྡོ་རྗེ་འཆང་གི་

བཀའ་ཉོན་ཅིག་པ་སྟེ། བདག་ཉིད་རྡོ་རྗེ་འཆང་ཉིད་དུ་བྱིན་གྱིས་བརླབས་པ་སྟེ་ང་རྒྱལ་བྱས་ལ་བསྒོ་བའོ། །ཀཱ་ཡ་བཱཀ་ཙིཏྟ་བཛྲ་ཞེས་པ་ནི་ལུས་ངག་ཡིད་རྡོ་རྗེ་སྟེ། འདིར་ནི་གདུག་པ་རྣམས་ལ་བྱ་བར་དགོངས་སོ། །ཧཱུྃ་ཧཱུྃ་ཕཊ་ཕཊ་ཅེས་པ་ནི་གཞན་ཡང་སྐུལ་བའོ། །
དེ་ནས་ཞེས་བྱ་བ་ལ་སོགས་པ་ལ། ཕུར་བུའི་སྔགས་འདི་གསུངས་ཤིང་ངེས་པར་ཕྱུང་མ་ཐག་ཏུའོ། །ལས་འདི་སྒྲུབ་པར་དཀའ་བས་ན་སངས་རྒྱས་སོ། །མཐུ་ཆེན་པོ་དང་ལྡན་པས་ན། རྫུ་འཕྲུལ་ཆེན་པོ་སྟེ། བརྒྱ་བྱིན་ལ་སོགས་པ་ཐམས་༼སླར་ཡང་ཟེར། 
༽ཅད་དོ། །སྔགས་ཀྱི་སྒྲས་རྣ་བའི་ཡུལ་དུ་རེག་པ་སྟེ་ཐོས་པས་དང་པོ་བརྒྱལ་བར་གྱུར་ལ། དེའི་འོག་ཏུ་དྲན་པ་རྙེད་ནས་སྐྲག་པར་༼རྡོ་རྗེའོ་ཟེར། ༽གྱུར་པས་ན་འཇིགས་པར་གྱུར་པའོ། །ནམ་མཁའ་རྡོ་རྗེའི་ཐུགས་ནི་རྡོ་རྗེ་འཆང་ཆེན་པོ་སྟེ། དེ་དྲན་
པར་གྱུར་པ་ནི་དེ་ལ་སྐྱབས་སུ་སོང་བའོ།། ༈ མི་རུས་ཞེས་བྱ་བ་ལ་སོགས་པས་ནི་འདིར་རྫས་ཀྱི་ཕུར་བུའི་ཆོ་ག་གསུངས་པ་སྟེ། མངོན་སྤྱོད་ཀྱི་རྫས་རྣམས་ལས་བསྒྲུབ་པར་བྱ་བའི་གཟུགས་བརྙན་བྱས་ནས། དུར་ཁྲོད་ཀྱི་རས་ལ་དུག་ལ་སོགས་པས་
མིང་དང་སྤེལ་བའི་སྔགས་བྲིས་ལ། ༼འདིས་ལས་སྦྱོར་འདི་ལ་དང་པོ་རྡོ་རྗེ་འཆང་དུ་བསྐྱེད་པར་བསྟན་ནོ། །༽གཟུགས་བརྙན་གྱི་སྙིང་གར་བཅུག་ནས་དེ་ལ་བསྒྲུབ་བྱའི་རྣམ་ཤེས་བཀུག་པ་དེ་བསྟིམས་ལ་དོན་དེར་ཞེན་ནས་མི་རུས་སམ། སེང་ལྡེང་གི་སྙིང་པོ་ལ་སོགས་པ་
གང་ཡང་རུང་བའི་ཕུར་བུ་སྟེ། ཁྲོ་བོའི་གཟུགས་ཅན་ལ་འོག་མདུང་རྩེ་གཅིག་པར་བྱས་ལ། གསང་སྔགས་སྤེལ་ཚིག་དང་བཅས་པ་ཐུན་དུ་བཅད་ནས་འདོན་ཅིང་སྤྱི་བོ་ནས་བརྩམས་ཏེ། རྐང་པའི་མཐིལ་གྱི་བར་དུ་རྡོ་རྗེ་ཐོ་བས་བརྡུངས་ན། འདིས་ནི་གདུག་པ་རྣམས་

ཀྱི་ལུས་དང་ངག་དང་ཡིད་རྣམ་པར་འཇིག་པར་འགྱུར་རོ།། ༈ རྫས་ཀྱི་ཕུར་གདབ་བསྟན་ནས། བསམ་གཏན་གྱིས་ཏེ་བསྒོམ་པས་བསྐྱེད་པའི་ཕུར་བུ་གདབ་པའི་ཆོ་ག་བསྟན་པར་བྱ་བའི་ཕྱིར། འོད་འཕྲོ་ཞེས་བྱ་བ་ལ་
སོགས་པ་གསུངས་ཏེ། སྒྲུབ་པའི་ཐབས་མདོར་བྱས་དང་མདོ་བསྲེ་ལས་འབྱུང་བའི་ཚུལ་གྱིས་དང་པོར་བྱང་ཆུབ་ཀྱི་སེམས་རྡོ་རྗེ་འཆང་གི་འི་སྦྱོར་བ་སྟེ་རྣལ་འབྱོར་དང་ལྡན་པས། ཡུམ་དང་སྙོམས་པར་ཞུགས་པས་བྱང་ཆུབ་ཀྱི་སེམས་ལས་བསྐྱེད་པའི་
མི་བསྐྱོད་པ་ཕྱིར་དབྱུང་ཞིང་དེ་ནས་རང་ལ་རྗེས་སུ་ཞུགས་པས། འོད་འཕྲོ་འཁྲུག་ཅིང་མདངས་བཟང་བའི། །རྡོ་རྗེ་སེམས་དཔར་མཉམ་བཞག་ལ། ཞེས་བྱ་བ་སྟེ། ཞེ་སྡང་རྡོ་རྗེ་ཞལ་ཅུང་ཟད་མཆེ་བ་གཙིགས་པ་འོད་ཀྱི་དཀྱིལ་འཁོར་དམར་པོ་མེ་འོད་འབར་བའི་
དབུས་སུ་ཆུད་པར་བདག་ཉིད་བསྒོམས་ལ། མངལ་དུ་བསྐྱེད་པའི་ཁྲོ་བོ་བཅུ་ཕྱུང་སྟེ། ཕྱོགས་དང་མཚམས་རྣམས་སུ་བཞག་ནས། རྡོ་རྗེ་སྐུ་ནི་གསུམ་གྱི་མཐར་ཞེས་བྱ་བ་སྐུ་གསུམ་གྱི་བདག་ཉིད་ཅན་གྱི་གཟུགས་བརྙན་གནོད་མཛེས་ཀྱི་གཟུགས་སུ་བསྒོམས་
ལ། རྡོ་རྗེ་གསུམ་སྐུའི་མཐར་ཐུག་པ། །༼འདིར་འཕགས་པ་ཡབ་སྲས་ཀྱི་འཁོར་ལོ་སེར་པོ་རྩིབས་བཅུ་པ་བསྒོམ་པ་གསལ་བར་མ་བཤད། ཨ་བྷ་ཡས་འཁོར་ལོ་དེ་བསྒོམ་པར་མདོར་བྱས་ཀྱི་འགྲེལ་པར་བཤད་པ་ནི་ཤིན་ཏུ་ལེགས་ཏེ། རྒྱུད་ཕྱི་མ་ལས། ལོངས་སྤྱོད་བཞི་དང་ཡང་དག་ལྡན། །རིག་
པའི་སྐྱེས་བུ་རྡོ་རྗེ་ཅན། །སྐུ་གསུང་ཐུགས་ཀྱི་དབྱེ་བ་ཡིས། །གྲུ་གསུམ་དུ་ནི་རྣམ་པར་བསྒོམ། །ཀུན་ནས་སེར་བའི་འཁོར་ལོ་ནི། །རྩིབས་བཅུ་དེ་དབུས་རྣམ་པར་བསྒོམ། །རྩིབས་ཀུན་ལ་ནི་ཁྲོ་བོ་བཅུ། །ཡེ་ཤེས་བདག་ཉིད་བཅུ་ལས་བྱུང༌། །འགོག་པའི་རྡོ་རྗེ་བསྒོམ་བྱ་ཞིང༌། །མཆོག་ཏུ་མཛེས་པར་བསྒྲུབ་པར་བྱ། །

རྡོ་རྗེ་འབར་བའི་སྤྲིན་སྤྲོས་པས། །མི་གཡོ་བ་དང་མཚུངས་པར་འཁོར། །ཞེས་གསུངས་པའི་ཕྱིར་རོ། །དེའི་རྐང་པ་གཉིས་པས་ནི་སྲུང་འཁོར་གྱི་དབུས་སུ་རྡོ་རྗེ་འཆང་བསྒོམ་པ་བསྟན། རྐང་པ་དང་པོས་རྡོ་རྗེ་གསུམ་དང་ཡེ་ཤེས་སེམས་དཔའ་བསྟན་པར་འགྲེལ་པར་བཤད་དེ། དེ་བཞི་རྡོ་རྗེ་འཆང་ལ་དགོད་
དོ། །རྐང་པ་གསུམ་པ་དང་བཞི་པས་ཆོས་འབྱུང་གྲུ་གསུམ་བསྒོམ་པ་བསྟན། ཀུན་ནས་ཞེས་པ་གཉིས་ཀྱིས་འཁོར་ལོ་དེའི་དབུས་སུ་རྡོ་རྗེ་འཆང་བསྒོམ་པར་བསྟན། འདིར་འགྲེལ་པས་ཆོས་འབྱུང་གི་ཕྱི་རོལ་ཏུ་འཁོར་ལོ་བསྒོམ་པར་བཤད་པ་ནི། འཁོར་ལོའི་ལྟེ་བའི་ཁྲོ་བོ་རྡོ་རྗེ་སེམས་དཔར་གྱུར་པ་ལས། 
ཆོས་འབྱུང་བསྐྱེད་པའི་ཕྱོགས་ལ་དེ་རུང་ཡང་འདིར་ནི་མི་རུང་ངོ༌། །ཡེ་ཤེས་བཅུ་ནི་བདེན་པ་བཞི་ཤེས་པ་ལ་སོགས་པའི་ཤེས་པ་བཅུའོ། །འགོག་པའི་རྡོ་རྗེ་ནི་ཡིད་ཕྱིར་གཡེང་བ་བཀག་ནས་བསྒོམ་པའོ། །རྐང་པ་ཐ་མའི་དོན་ནི། ཁྲོ་བོ་རྣམས་མི་གཡོ་བ་དང་འཁོར་ལོ་འཁོར་བ་གཉིས་མཚུངས་པ་སྟེ་མཉམ་པོར་
བྱ་བའོ། །༽གཟུགས་བསམ་ནས་ནི་སྦྱར་བར་བྱ། །ཞེས་འབྱུང་ངོ༌། དེའི་དོན་ནི། རྡོ་རྗེ་གསུམ་གྱི་སྐུ་ནི་སེམས་དཔའ་གསུམ་བརྩེགས་ཅན་གྱི་གཙོ་བོ་ཞེ་སྡང་རྡོ་རྗེའོ། །དེའི་མཐར་ཐུག་པ་ནི། འོག་གི་མཐར་གནས་པའོ། །གཟུགས་བསམ་པ་ནི། གནོད་མཛེས་ཀྱི་ཡིན་ཏེ། འོག་གི་
གནོད་མཛེས་ཀྱིས་སྤྲུལ་པའི་གནོད་མཛེས་གཉིས་པ་དེ་རང་གི་མདུན་ན་འདུག་པ་ལས་བཀའ་བསྒོ་བས་བགེགས་རྣམས་བཀུག་པ་ལ་བཤད་མ་ཐག་པའི་ཕུར་བུའི་ཆོ་ག་བསམ་གཏན་གྱིས་སྦྱར་བར་བྱའོ། །མི་བསྐྱོད་པའི་གཟུགས་འབའ་ཞིག་ཏུ་མ་ཟད་པའི་ཕྱིར། །རྣམ་པར་སྣང་
མཛད་ཅེས་བྱ་བ་ལ་སོགས་པ་གསུངས་ཏེ། རྒྱུད་ལས། རྣམ་པར་སྣང་མཛད་རྒྱ་ཆེན་ནམ། །ཡང་ན་འདོད་ཆགས་རྡོ་རྗེ་ཅན། །གཤིན་རྗེ་གཤེད་ཀྱི་རྒྱ་ཆེན་དག། བསམ་ན་རྡོ་རྗེ་གསུམ་ཡང་གནོན། །ཞེས་གསུངས་པ་ལྟར་། རྣམ་པར་སྣང་མཛད་ལ་སོགས་པར་བསྒོམས་

པས་ཀྱང་ཕུར་བུའི་ཆོ་ག་འདི་བྱའོ། །ཞེས་བྱ་བ་ནི་མདོ་སྟེ་རྩ་རྒྱུད་ཀྱི་འི་དོན་ཏོ།། ༈ རྡོ་རྗེ་བདུད་རྩི་ཞེས་བྱ་བ་ལ་སོགས་པ་ལ། བསམ་གཏན་གྱིས་བསམ་གཏན་གྱི་ཆོ་གའི་ཕུར་བུས་གདབ་པ་སྟོན་ཏེ། རྡོ་རྗེ་བདུད་རྩི་
འཁྱིལ་པ་ཡིས། །ཞེས་བྱ་བ་ནི། བྱང་རྩིབས་ཀྱི་བདུད་རྩི་འཁྱིལ་པས་སྤྲུལ་པའི་བདུད་རྩི་འཁྱིལ་༼རྡོ་རྗེ་གསུམ་གནོན་པ་ནི་བགེགས་ཀྱི་ལུས་ངག་ཡིད་གསུམ་ལ་ཕུར་བུས་འདེབས་པའོ། །༽པ་ཕུར་བུབཅུའི་གཟུགས་སུ་གྱུར་པས། གདུག་ཅིང་ཁྲོ་
བ་ཚར་བཅད་ལ། །ཞེས་བྱ་བ་སྟེ། གདུག་པ་རྣམས་ཀྱི་ཁྲོ་བ་ཚར་གཅོད་པ་སྟེ། བརྩེ་བ་མེད་པར་གཞོམ་པར་བྱའོ། །རྡོ་རྗེའི་སྦྱོར་བས་བྱ་བ་ཡིན། །ཞེས་བྱ་བ་ནི། མི་བསྐྱོད་པའི་སྦྱོར་བས་སོ། །སངས་རྒྱས་ཀྱིའང་སྟེ་རྣམ་པར་སྣང་མཛད་དང༌། འོད་དཔག་ཏུ་མེད་
པའི་རྣལ་འབྱོར་པའི་ཡང་ཆོ་ག་འདི་ཉིད་དོ། །བདག་ཉིད་ཆེན་པོ་སྟེ། གཤིན་རྗེ་གཤེད་ཀྱི་ཡང་ཆོ་ག་འདི་ཉིད་དོ། །ཕུར་བུའི་དབྱིབས་གནས་བསྟན་པར་བྱ་བའི་ཕྱིར། སྙིང་ག་ནས་ནི་ཞེས་བྱ་བ་ལ་སོགས་པ་གསུངས་ཏེ། ཕུར་བུའི་རྣམ་པ་ཅན་གྱི་བདུད་རྩི་
ཐབ་སྦྱོར་ནི་ལྟེ་བ་ནས་གོང་བུ་ཞེས་བཤད་པས་སྙིང་ག་ནས་ཟེར་ཡང་སྙིང་ག་སྟེ་ལྟེ་བ་ནས་བཟུང་༼རང་ལྷ་དེ་གསུམ་དུ་བསྒོམ་ནས་བདུད་རྩི་འཁྱིལ་པའི་ཕུར་བུས་འདེབས་ཚུལ་མི་བསྐྱོད་པ་དང་འདྲ་བར་བསྟན་ནོ། །༽སྟེ། རྐང་མཐིལ་གྱི་བར་དུ་ཕུར་བུའི་གཟུགས་སུ་
བསམས་ལ། ཕུར་བུ་དེ་ཉིད་ལྟེ་བ་ནས་གོང་དུའང་དམ་ཚིག་སྟེ། བདུད་རྩི་ཐབ་སྦྱོར་གྱི་གཟུགས་སུ་བསམ་པར་བྱའོ། །འདི་ནི་ཕུར་བུའི་རྣམ་འཕྲུལ་ཡིན། །ཞེས་བྱ་བ་ལ། ཕུར་བུའི་དབྱིབས་ངེས་པར་བརྟག་པ་སྔར་བཤད་མ་ཐག་པ་འདི་དང༌། བསམ་གཏན་

གྱི་རྡོ་རྗེའི་སྦྱོར་བ་ཡིས། སངས་རྒྱས་དག་ཀྱང་སྟེ། ༼ཕུར་བུའི་ཆོ་ག་ཤེས་པའི་སྒྲུབ་པ་པོ་ཡང་ཟེར་བ་ལྟར་ཡིན་ནོ། ༽ཕུར་བུའི་ཆོ་ག་ཤེས་པའི་སྒྲུབ་པ་པོས། ངེས་པར་ཕུར་བུས་འདེབས་ཤིང་མི་འགྱུར་བསྟེ་མི་གཡོ་བར་བྱེད་དོ། །རྡོ་རྗེ་སེམས་དཔའ་རྒྱལ་པོ་ཆེ། །
ཕུར་བུས་བཏབ་ན་མྱུར་དུ་འཆི། །ཞེས་བྱ་བ་ནི་སྒྲུབ་པ་པོ་སྟེ། བརྩོན་འགྲུས་བརྟན་པས་ན་རྡོ་རྗེ་སེམས་དཔའོ། །ཁམས་གསུམ་གྱི་ཆོས་ཀྱི་རྒྱལ་པོའི་དབང་བསྐུར་བས་ན་རྒྱལ་པོ་ཆེན་པོ་སྟེ། དེས་གལ་ཏེ་འདི་ལྟ་བུའི་ཆོ་གས་ཕུར་བུས་འདེབས་ན། དེའི་ཚེ་བསྒྲུབ་༼
སྒྲུབ་པ་པོ་གལ་ཏེ་ཆོ་ག་དེ་ལྟ་བུས་ཕུར་བུས་འདེབས་ན། དེའི་ཚེ་བསྒྲུབ་བྱ་བརྩོན་འགྲུས་བརྟན་པའི་ཕྱིར་རྡོ་རྗེ་སེམས་དཔའ་ཡིན་ཞིང༌། ཁམས་གསུམ་གྱི་ཆོས་ཀྱི་རྒྱལ་པོར་དབང་བསྐུར་བས་ན། རྒྱལ་པོ་ཆེན་པོ་ཡང་མྱུར་དུ་སྟེ་རིངས་པར་འཆི་བར་འགྱུར་རོ། །ཞེས་འབྱུང་བ་ལྟར་བྱའོ། ༽པར་བྱ་བ་མྱུར་
ཞིང་རིངས་པར་འཆི་བར་འགྱུར་རོ།། ༈ རྡོ་རྗེ་དང་པདྨ་མཉམ་པར་སྦྱོར་བས་ཀྱང་ཕུར་བུའི་ཆོ་ག་བརྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། བཅོམ་ལྡན་འདས་ནི་རྡོ་རྗེ་འཆང་ཆེན་པོའོ། །རྣམ་པར་སྣང་མཛད་ཆེན་པོའི་ངོ་བོ་ཉིད་དོ། །
སྐུ་ནི་རྣམ་པར་སྣང་མཛད་ཆེན་པོའི་སྐུ་སྟེ། བསྒྲུབ་པར་བྱ་བའི་ལུས་སོ། །འདིར་རྣམ་པར་འཕྲུལ་ཞིང་ཕུར་བུའི་གནས་སུ། རྣམ་པར་རོལ་པའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་པའོ། །སྐུའི་དམ་ཚིག་ནི་སྐུའི་སྟོབས་སོ། །ལུས་དེའི་ཚམ་རྔམ་
གྱིས་གནོན་པ་ནི་ཚར་གཅོད་པ་སྟེ། རྡོ་རྗེ་ཕུར་བུའི་སྔགས་འདི་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །ཨོཾ་ཞེས་བྱ་བ་ལ་སོགས་པ་ནི་སྔགས་ཏེ། མིང་མཐའ་མེད་ཅེས་བྱའོ། །ཚིནྡ་ཚིནྡ་ཞེས་བྱ་བ་ནི། བསྒྲུབ་པར་བྱ་བའི་ལུས་ཆོད་ཅིག་པའོ། །ཧ་ན་ཧ་ན་ཞེས་བྱ་

བ་ནི་དེའི་ལུས་ཀྱི་སྟོབས་ཆོམས་ཤིག་པའོ། །ད་ཧ་ད་ཧ་ཞེས་པ་ནི་ལུས་སྲེགས་ཤིག་པའོ། །དཱིཔ་ཏ་འབར་བ་བཛྲ་ཙཀྲ་འཁོར་ལོ་ཞེས་བྱ་བ་ནི་རྡོ་རྗེ་དང་འཁོར་ལོ་འབར་བ་ཅན་གང་ཡིན་པ་ལ། འབར་བའི་རྡོ་རྗེ་འཁོར་ལོ་ཅན་ཞེས་
མི་བསྐྱོད་པ་ལ་བོད་པའོ། །ཧཱུྃ་ཕཊ་ཅེས་པ་ནི་བསྐུལ་བའོ། །ཕན་ཚུན་ཞེས་བྱ་བ་ལ་སོགས་པས་ནི། ཕུར་བུ་གདབ་པའི་སྦྱོར་བ་གསུངས་པ་ཡིན་ཏེ། མི་བསྐྱོད་པའི་སྦྱོར་བ་དང་ལྡན་པའི་སྒོ་ནས་ཏིང་ངེ་འཛིན་གཞན་གཉིས་སྔོན་དུ་བྱ་ལ། ལས་རྒྱལ་མཆོག་གི་དུས་སུ་རང་
གི་ཕྱག་རྒྱ་མཱ་མ་ཀཱིར་བསྐྱེད་པ་མདུན་དུ་བཞག་སྟེ། ཕན་ཚུན་དཀྲི་བའི་ཚུལ་དུ་བྱ་ཞེས་པ་ཡབ་ཡུམ་ཕན་ཚུན་དུ་གྱིས་འཁྱུད་པ་ལ་སོགས་པ་དེ་དང་དེ་དག་བྱས་ལ། མཐེ་བོ་གཞི་ནི་རབ་ཏུ་བསྡམ། །ཞེས་བྱ་བ་ལ། མཐེ་བོ་ནི་རང་གི་རྡོ་རྗེའོ། །གཞི་ནི་ཕྱག་
རྒྱའི་གསང་བའི་པདྨ་སྟེ། དེ་ལ་གཞི་ཟེར་བ་ནི་དགའ་བསྐྱེ་བའི་གནས་ཡིན་པའི་ཕྱིར་རོ། །བསྡམ་པ་ནི་གཉིས་འདུས་ནས་གཅིག་ཏུ་བྱས་པའོ། །ཇི་ལྟར་ཞེ་ན། རྣམ་པར་སྣང་མཛད་ཚུལ་གནས་ཏེ། ཞེས་བྱ་བ་སྟེ། རྣམ་པར་སྣང་མཛད་ཀྱི་ཚུལ་གྱི་
གནས་ནི་བསྒྲུབ་པར་བྱ་བའི་ལུས་སོ། །ལུས་དེ་གང་གིས་མནན་ཅིང་ཕུར་བུས་བཏབ་པ་དེ་ནི། རྣམ་པར་སྣང་མཛད་ཀྱི་ཚུལ་གྱི་གནས་ལུས་གནོན་པ་སྟེ། འདི་ནི་མཐེ་བོ་གཉིས་ཀྱི་བར་དུ་བསྡམ་པའི་ཁྱད་པར་ཏེ། འདིའི་སྔགས་ཀྱི་༼
རང་གི་ཐུགས་ཀའི་ས་བོན་གྱི་འོད་ཟེར་གྱིས། བསྒྲུབ་བྱ་ཡུམ་གྱི་པདྨའི་ནང་དུ་བཀུག་པ་ལ། རང་གི་ལིང་ག་རྡོ་རྗེ་རྩེ་ལྔ་པ་བསྐྱེད་པའི་ཕུར་བུས་ལུས་ཀྱི་སྤྱི་བོ་ནས་རྐང་པའི་བར་དུ་ཕུག་པར་བསམ་པའོ། །༽མཐར་ཆེ་གེ་མོ་མཱ་ར་ཡ་ཧཱུཾ་ཕཊ་ཅེས་སྤེལ་བའི་སྔགས་འདི་བཟླས་བརྗོད་བྱེད་

ཅིང་སྙོམས་འཇུག་བྱའོ། །བཏབ་མ་ཐག་ཏུ་ཞེས་བྱ་བ་ནི། བསྒྲུབ་པར་བྱ་བའི་ལུས་ལ་རྡོ་རྗེས་བསྣུན་པ་ཙམ་གྱིས་སོ། །སེམས་དཔའ་ཆེ་ནི་སྟོབས་ཆེན་པོ་དང་ལྡན་པར་གྱུར་པ་ཡང་ངོ༌། །རྡོ་རྗེ་སྐུ་གསུམ་ལས་བྱུང་བ། །ཞེས་བྱ་བ་ནི། བསྒྲུབ་བྱ་རབ་འབྲིང་ཐ་མ་གསུམ་གྱི་
བདག་ཉིད་དོ། །དམ་ཚིག་མཆོག་གིས་ཏེ་དྲག་ལས་དེས་ལྡང་བར་འགྱུར། ཞེས་བྱ་བ་ནི། གནས་ལས་སྐྲོད་པར་འགྱུར་བའམ། ཡང་ན་འཆི་བའི་གནས་སུ་འགྱུར་རོ།། ༈ དེ་ནས་ཞེས་བྱ་བ་ལ་སོགས་པ་ལ། འཇིག་རྟེན་དབང་ཕྱུག་གི་ངོ་བོ་ཉིད་
ཀྱི་གསུང་ནི། འཇིག་རྟེན་དབང་ཕྱུག་གསུང་སྟེ། བསྒྲུབ་པར་བྱ་བའི་ཚིག་གོ། ཚིག་དེའི་གནས་ལ་ཕུར་བུས་གདབ་པའི་རྣམ་པར་འཕྲུལ་པའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་པའོ། །གསུང་ནི་བསྒྲུབ་པར་བྱ་བའི་ཚིག་གོ། དེའི་དམ་ཚིག་ནི་
སྟོབས་སོ། །དེ་གནོན་པ་ནི། ངག་རེངས་པར་བྱ་བའོ། །རྡོ་རྗེ་ནི་མི་ཕྱེད་པ་སྟེ་ཕུར་བུ་གདབ་པའི་སྔགས་ཕྱུང་བའོ། །ཨོཾ་ཞེས་བྱ་བ་ལ་སོགས་པ་ནི་སྔགས་ཏེ། མིང་མཐའ་མེད་ཅེས་བྱའོ། །ཧྲཱི་ཞེས་བྱ་བ་ནི་བསྒྲུབ་པར་བྱ་བའི་ངག་འགུགས་པའི་ས་བོན་ནོ། །
བྷུར་བྷུ་བཿཞེས་བྱ་བ་ནི་འཇིག་རྟེན་གསུམ་གྱི་བདག་པོ་ཞེས་བོད་པའོ། །ཡེ་ཤེས་པདྨོ་ཁ་བྱེ་བ། །ཞེས་བྱ་བ་ནི། ཡེ་ཤེས་གསུམ་འབྱུང་བའི་པདྨ་ནི་ཡེ་ཤེས་པདྨོ་སྟེ། ཡེ་ཤེས་པདྨ་དེ་ཁ་བྱེ་བའི་ལྷ་མོའི་བྷ་གའོ། །རྡོ་རྗེ་སོར་མོ་ངེས་པར་བཞག། ཅེས་བྱ་བ་ལ། 
རང་གི་རྡོ་རྗེ་ཉིད་སོར་མོ་ཡིན་པས་ན་རྡོ་རྗེ་སོར་མོའོ། །དེ་ངེས་པར་བཞག་པ་ནི་རྡོ་རྗེ་དེའི་པདྨར་རབ་ཏུ་འཇུག་པའོ། །འདོད་ཆགས་རྡོ་རྗེའི་ཚུལ་གནས་ཏེ། །ཞེས་བྱ་བ་ལ། འདོད་ཆགས་རྡོ་རྗེ་ནི་བསྒྲུབ་པར་བྱ་བའི་ཚིག་གི་རྒྱུན་ནོ། །ཚིག་དེའི་གནས་ནི་ལྕེ་

ཡིན་ཏེ་དེ་ལ་རང་གི་ལིང་ག་རྡོ་རྗེ་རྩེ་ལྔ་པར་བསྐྱེད་པའི་རྩེ་མོས་ཇི་ལྟ་བ་བཞིན་དུ་མནན་པ་སྟེ་བཏབ་པར་གྱུར་པ་དེ་ལྟ་བུར་རྡོ་རྗེའི་ཕུར་བུ་འདི་ངེས་པར་འདེབས་པའོ། །བཏབ་མ་ཐག་ཏུ་ཞེས་བྱ་བ་ནི། ཆོས་འབྱུང་བའི་ནང་དུ་ཆུད་པར་
བསྒོམས་པའི་བསྒྲུབ་པར་བྱ་བའི་ལྕེའི་རྩེ་མོ་ལ་རེག་པར་ཙམ་གྱིས་སོ། །རྡོ་རྗེ་ཆེ་ཞེས་བྱ་བ་ནི་འོད་དཔག་མེད་ཀྱི་རང་བཞིན་གྱི་བསྒྲུབ་པར་བྱ་བའི་ངག་གི་སྤྲོས་པའོ། །སྐུ་གསུམ་དྲི་མེད་ལས་བྱུང་༼འདིའི་དུས་སུ། ཨོཾ་ཧྲཱིཿབྷུར་བྷུ་བཿམཱ་ར་ཡ་ཕཊ་ཅེས་པ་བཟླས་སོ། །
༽བ། །ཞེས་བྱ་བའི་སྐུ་གསུམ་དྲི་མེད་ནི། ནམ་མཁའ་༼བསྒྲུབ་བྱ་ཡུམ་གྱི་ཆོས་འབྱུང་གི་ནང་དུ་སྒོམ་པ་ལུས་གནོན་པ་ལ་ཡང་བྱའོ། །༽ལྟ་བུའི་འོད་གསལ་ལོ། དེ་ལས་བྱུང་བ་ནི་ངག་རང་བཞིན་གྱིས་དག་པའོ། །བཏབ་པ་ཙམ་གྱིས་ཞེས་བྱ་བ་ནི་བཤད་མ་ཐག་པའི་སྦྱོར་
བའི་ཁྱད་པར་གྱིས་སོ། །ལྡང་བར་འགྱུར་ཞེས་བྱ་བ་ནི་བསྒྲུབ་པར་བྱ་བའི་ལྕེ་ལ་སོགས་པ་གནོན་པ་སྟེ་རེངས་པར་འགྱུར་བའམ། ཡང་ན་བསྒྲུབ་པར་བྱ་བ་འཆི་བར་འགྱུར་རོ།། ༈ དེ་ནས་ཞེས་བྱ་བ་ལ་སོགས་པས་ནི། ཐུགས་ཀྱི་ཕུར་
བུས་གདབ་པའི་ཆོ་ག་གསུངས་པ་ཡིན་ཏེ། བསྒྲུབ་པར་བྱ་བའི་སེམས་ལ་ཕུར་བུའི་རྣམ་པར་འཕྲུལ་པ་གང་ཡིན་པའི་ཏིང་ངེ་འཛིན་དེ་ལ་སྙོམས་པར་ཞུགས་པའོ། །ཐུགས་ཀྱི་དམ་ཚིག་ནི་སེམས་ཀྱི་སྤྲོ་བའོ། །དེའི་ཚམ་རྔམ་ནི་སེམས་ཀྱི་སྤྲོ་བ་གཞོམ་
པར་བྱ་བའི་ཕྱིར། ཕུར་བུ་གདབ་པའི་སྔགས་གསུངས་པར་གྱུར་པའོ། །ཨོཾ་བཛྲ་རཱ་ཛཱ་ཞེས་བྱ་བ་ནི་ཀྱེ་རྡོ་རྗེ་རྒྱལ་པོ་ཞེས་བྱ་བ་བོད་པའི་དོན་ཏོ། །ཧཱུཾ་ཞེས་བྱ་བ་ནི་བསྒྲུབ་པར་བྱ་བའི་སྙིང་གནོན་པ་ལ་བཞུད་ཅིག་ཅེས་བྱ་བ་སྟེ། དེ་ནི་སྔགས་ཀྱི་

དོན་ཏོ། །རྩེ་མོ་ལྔ་པར་ཞེས་བྱ་བ་ལ་སོགས་པ་ལ། རྩེ་མོ་ལྔ་པའི་རང་བཞིན་ཅན་གྱི་མེའི་འོད་འཕྲོ་བས་འཁྲིགས་པའི་རང་གི་རྡོ་རྗེ་བསྒོམ་པར་བྱ་བའོ། །ཇི་ལྟ་ཞེ་ན། རྡོ་རྗེ་ཐུགས་ཀྱི་ཞེས་བྱ་བ་སྟེ། སེམས་སོ། །དེའི་གནས་ནི་སྙིང་གའི་པདྨ་ཞེས་བྱ་བ་འདི་ཇི་
ལྟར་གནོན་པར་འགྱུར་བ་དེ་ལྟར་བྱ་བ་ནི་ལིང་གའི་ཕུར་བུས་༼རང་གི་ལིང་གའི་བསྐྱེད་ཚུལ་འདི་ནི་སྔ་མ་གཉིས་ཀ་ལའང་སྦྱར་རོ། །མཁས་པ་དག་རང་གི་ལིང་གའི་སྟོད་རྡོ་རྗེ་རྩེ་ལྔ་པ་ལ་སྨད་རྩེ་གཅིག་པའི་རྣམ་པ་ཅན་ཞེས་གསུངས་པ་ནི་འདི་ཕུར་བུར་བཤད་པ་དང་མཐུན་ནོ། །༽སྙིང་གར་
འདེབས་པའོ་སྟེ། འདི་ནི་རྡོ་རྗེ་ཕུར་བུ་ངེས་པར་གདབ་པའོ། །བཏབ་པ་ཙམ་གྱིས་ཞེས་བྱ་བ་ལ་སོགས་པ་ལ། རང་གི་ཕྱག་རྒྱའི་ཆོས་འབྱུང་བའི་ནང་དུ་ཆུད་པའི་མེའི་དཀྱིལ་འཁོར་ལ་གནས་པའི་བསྒྲུབ་པར་བྱ་བའི་སྙིང་གི་པདྨ་ལ་འབར་༼
འདིའི་དུས་སུ་ཡང་ཨོཾ་བ་རཱ་ཛཱ་ཧཱུཾ་མཱ་ར་ཡ་ཕཊ་ཅེས་བཟླས་ཤིང་སྙོམས་འཇུག་བྱའོ། །༼བར་གྱུར་པའི་རང་གི་རྡོ་རྗེས་བཏབ་ཅིང༌། བརྡུངས་པ་ཙམ་གྱིས་རྡོ་རྗེ་ཆེན་པོ་སྟེ། བསྒྲུབ་པར་བྱ་༽མེའི་དཀྱིལ་འཁོར་ལ་གནས་པ་འདི་གོང་མ་གཉིས་ལའང་སྦྱར་རོ། 
༽བའི་སེམས་རྡོ་རྗེ་དྲི་མེད་དེ་འོད་གསལ་བ་དེའི་ངོ་བོ་ཉིད་ཀྱི་སེམས་སོ། །བཏབ་མ་ཐག་ཏུ་ཞེས་བྱ་བ་ནི་སྦྱོར་བའི་ཁྱད་པར་གྱིས་སོ། །ལྡང་བར་འགྱུར་བ་ནི་སྙིང་ལས་ངེས་པར་འབྱུང་བ་ནི་སེམས་རྣལ་དུ་གནས་པ་ལས་འདས་ནས་དྲན་པ་༽
རྡོ་རྗེ་དྲི་མེད་གསུམ་ལས་འབྱུང་། །ཞེས་པའི་རྡོ་རྗེ་གསུམ་དྲི་མ་མེད་པ་ཞེས་སྦྱར་ལ། དེ་ལས་བྱུང་བ་ནི་སྔར་དང་འདྲའོ། །༽ཉམས་པའོ་སྟེ། གལ་ཏེ་བསྒྲུབ་པར་བྱ་བ་འཆི་བདེ་ལྟ་བུར་མི་འགྱུར་བ་དེའི་ཚེ་ལྡང་བར་འགྱུར་རོ། །བཅོམ་ལྡན་འདས་

རྡོ་རྗེ་ཕུར་བུ་ཆེན་པོས་ཏེ་རྡོ་རྗེ་འཆང་གིས་དེ་སྐད་བཀའ་སྩལ་ཏོ་ཞེས་བྱ་བ་ནི། སྡུད་པར་བྱེད་པའི་ཚིག་གོ། ༈ དེ་ནས་ཞེས་བྱ་བ་ལ་སོགས་པ་ལ། སངས་རྒྱས་ནི་རྫོགས་པའི་རིམ་པ་ལ་གནས་པའི་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་སོ། །དེ་རྣམས་ཇི་ལྟ་བུ་ཞེ་ན། སྐུ་གསུམ་མཆོག་སྟེ། སངས་རྒྱས་ཀྱི་ཐེག་པ་བ་ཐེག་པ་གསར་པ་བླ་མེད་ཀྱི་ཐེག་པ་ལ་གནས་པའི་ལས་དང་པོ་པ་བསྐྱེད་རིམ་པ་རྣམས་ནི་རྡོ་རྗེ་གསུམ་དབྱེར་མི་ཕྱེད་པའི་ང་རྒྱལ་ཅན་
ཡིན་པས་སྐུ་གསུམ་པ་སྟེ། དེ་རྣམས་ཀྱི་མཆོག་གོ། སེམས་ཅན་ཁམས་ལ་ཕན་མཛད་པ། །ཞེས་བྱ་བ་ནི། སེམས་ཅན་གྱི་དོན་བྱེད་པར་ནུས་པའོ། །དེ་རྣམས་མཉེས་ཤིང་ཞེས་བྱ་བ་ནི་དེ་ལས་ཚོགས་རྣམས་དང་པོར་ཐོས་པ་ཙམ་གྱིས་སོ། །
རབ་ཏུ་དགྱེས་པར་གྱུར་ནས་ནི། དེའི་འོག་ཏུ་རྟོགས་པས་ཤིན་ཏུ་མགུ་བ་ཐོབ་པར་གྱུར་ནས་སོ། །གསུང་ནི་འདི་སྐད་བཀའ་སྩལ་ཏོ། །ཞེས་བྱ་བ་ནི། རང་གི་རྗེས་སུ་མྱོང་བའི་གསུང་འོག་ནས་བཤད་པའི་མཚན་ཉིད་ཅན་གྱི་ཚིག་འདི་སྐད་དུ་བཀའ་སྩལ་ཅིང་སྨྲས་
པར་གྱུར་པའོ། །ཨེ་མའོ་ཞེས་བྱ་བ་ནི་ངོ་མཚར་དུ་གྱུར་པའོ། །ངོ་མཚར་བའི་ཡུལ་ནི་གསང་བའི་གནས་ཞེས་བྱ་བ་སྔགས་ཀྱི་གནས་ཏེ། དེ་མཆོག་ཏུ་གྱུར་པའོ། །སྙིང་པོ་ཀུན་བཏུས་པ་ཞེས་བྱ་བ་ནི་སྔགས་རྣམས་ཀྱིས་ལས་སོ་སོ་ལ་རབ་ཏུ་སྦྱོར་བའི་བྱེ་
བྲག་སྟེ་དབྱེ་བ་དུ་མ་གསུངས་པའོ་གོ། ཆོས་ཀྱི་གནས་ཞི་བ་ཞེས་བྱ་བ་ནི། ལས་ལ་རབ་ཏུ་སྦྱོར་བ་དེ་ཉིད། ནང་ལ་གཞོལ་བས་བསམ་༼འདི་ནི་སྔགས་ལ་གཞོལ་བས་ལས་སྒྲུབ་པ་ལ་མཚར་བའོ། །༽གཏན་གྱིས་རྫོགས་པར་བྱས་པའོ། །རྡོ་རྗེ་

རྣམ་པར་འཇོམས་ཞེས་བྱ་བ་ནི་གདུག་པ་རྣམས་ཚར་གཅོད་པའི་ལས་སོ་འོ། །༼སངས་རྒྱས་ཀུན་ལ་སྟེ། ལས་ཀྱི་ཚོགས་ལ་ནུས་པ་དང་ལྡན་པ་རྣམས་ལ་ཕུར་བུས་འདེབས་པ་དེ་ཡང་ངོ་མཚར་ཆེའོ་ཞེས་པ་ལྟར་བྱའོ། ༽ཕུར་འདེབས་སངས་རྒྱས་ཐམས་ཅད་དང་སྟེ། ལས་
ཀྱི་ཚོགས་ལ་ནུས་པ་དང་ལྡན་པའི་ཕུར་བུས་འདེབས་པ་དེ་ཡང་ངོ་མཚར་ཆེ་བའོ། །བྱང་ཆུབ་སེམས་དཔའ་ནི་སྐྱེ་བོ་ཐ་མལ་པ་རྣམས་སོ། །གྲགས་ཆེན་དེ་ནི་ཕྱོགས་སྐྱོང་བ་རྣམས་ཏེ། དེ་རྣམས་ཀྱི་ཕུར་བུས་གནོན་པ་དེ་ཡང་ངོ་མཚར་ཆེའོ། །རྡོ་རྗེ་དང་པདྨ་སྦྱར་བས་བསྒྲུབ་བྱའི་
སྐུ་ལ་སོགས་པའི་ཕུར་བུས་གནོན་པ་བསམ་གཏན་གྱིས་སོ་སོར་གསུངས་པ་དེ་ཡང༌། ངོ་མཚར་ཆེ་བའོ་ཞེས་རིན་པོ་ཆེ་ལྟ་བུའི་གང་ཟག་གིར་བཤད་པ་ཡིན་ནོ། །གང་བཤད་མ་ཐག་པ་འདི་ནི་སྔགས་རྣམས་ཐམས་ཅད་ཀྱི་སྟེ། སྒྲུབ་པ་པོ་རྣམ་པ་གཉིས་ལ་དང་
ཉེ་བར་འཚམས་༼མཁོ་བའོ་ཟེར། ༽པའོ། །༼ཞེས་པ་འདི་དང་སྒྲུབ་པ་པོ་རྣམ་པ་གཉིས་ཞེས་གསུངས་པ་འདིས་ནི། རྡོ་རྗེ་དང་པདྨ་སྦྱར་བའི་ཕུར་གདབ་འདི་ལ་རིམ་པ་གཉིས་ཀའི་ཕུར་གདབ་ཡོད་པར་བཤད་ལ། བསམ་གཏན་གྱིས་སོ་སོར་གསུངས་པ་ཞེས་པས་ནི། རྫོགས་རིམ་པའི་ཕུར་གདབ་
སྔགས་ཀྱི་བཟླས་པ་གསུམ་མི་བྱེད་པར་བསྟན་ནོ། །༼ཕུར་གདབ་ནི་ཕུར་བུས་བཏབ་པ་སྟེ། མི་གཡོ་བར་བྱས་དེ་ཉིད་ལས་བྱུང་བ་ནི་རྡོ་རྗེ་འཆང་ཆེན་པོས་རབ་ཏུ་བསྟན་པའོ། །སྐུ་གསུང་ཐུགས་ནི་སྒྲུབ་པ་པོ་རྣམས་ཏེ། དེ་རྣམས་ལ་ཀྱི་མཆོག་སྦྱིན་པ་
ནི་འདོད་པའི་དོན་སྟེར་བའོ། །སྔགས་ཀྱི་དེ་ཉིད་དོན་བསྡུས་པ། །ཞེས་བྱ་བ་ལ། སྔགས་ནི་སྦྲུལ་ཞེས་བྱ་བ་ལ་སོགས་པའོ། །དེ་རྣམས་ཀྱི་དེ་ཁོ་ན་ཉིད་ནི་སྔགས་ཀྱི་དོན་དང་ལ་སོགས་པས་སྔགས་སྤེལ་བ་དང་བཟླས་ཚུལ་སོགས་ཡོངས་སུ་ཤེས་པའོ། །

བསྡུས་པ་ནི་བཏུས་ནས་བསྟན་པའོ། །གསུངས་སོ་ཞེས་བྱ་བ་ནི་སྡུད་པར་བྱེད་པའི་ཚིག་སྟེ། སྒྲ་ཇི་བཞིན་པའོ།། ༈ དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཉིད་རྨད་དུ་བྱུང་བ་སྟེ། དེའི་རྒྱུ་མཚན་ནི་སེམས་
ཅན་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་དེ་ཁོ་ན་ཉིད་གཅིག་ཏུ་གྱུར་པ་ཡིན་ས་ཀྱང་སྒྲུབ་པ་པོ་རང་དང་བསྒྲུབ་བྱ་གཞན་གྱི་ཆ་དུ་མ་ལ་དམིགས་ནས་མི་མཐུན་ཕྱོགས་ཚར་གཅོད་པར་བྱེད་ཅིང་འདོད་པའི་དོན་ཐམས་ཅད་སྒྲུབ་པ་པོས་ལས་དེ་
ལྟར་སྒྲུབ་པའི་སྔགས་ཀྱིས་ཏེ། ཨཱ་ལི་བཅུ་དྲུག་དང་ཀཱ་ལི་སོ་གསུམ་ལས་འབྱུང་བའི་སྔགས་རིགས་བཞི་པོ་ཐམས་ཅད་ཀྱང་ཕོ་མོ་མ་ནིང་གི་མཚན་མ་སྟེ་རྟགས་གསུམ་གྱི་ངོ་བོ་ཉིད་ཀྱི་ཡི་གེ་གསུམ་ལ། རབ་ཏུ་འཇུག་པས་ན་སྔགས་དེ་ཐམས་
ཅད་འགུགས་པའོ་ཤིང༌། དེས་སམ་དེའི་རྣམ་པར་སྤྲུལ་པའམ་རྣམ་པར་འཕྲུལ་པ་ནི་ལ་ཡི་གེ་གསུམ་པོ་དེའི་ཡོངས་སུ་རོལ་པས། ཞི་བ་ལ་སོགས་པའི་ལས་ཀྱི་ཚོགས་རབ་འབྱམས་རྣམས་བསྒྲུབ་པ་ཡིན་ལ་རྒྱུ་མཚན་དེ་ཉིད་༼
འདིས་ནི་ཞི་སོགས་ཀྱི་ལས་ཚོགས་སྒྲུབ་པ་ལ་སྔར་འགོག་པ་རྡོ་རྗེ་རྒྱལ་པོ་ནི་ཞེས་པའི་སྐབས་སུ་བཤད་པ་ལྟར། རླུང་སྔགས་དབྱེར་མེད་ཀྱི་ཡི་གེ་གསུམ་གྱི་རྡོར་བཟླས་བྱེད་པ། བཟླས་པ་ཐམས་ཅད་ཀྱི་ནུས་པ་འབྱིན་པ་ལ་བསྔགས་པར་བསྟན་ནོ། །༽ཀྱིས་རྒྱལ་པོར་གྱུར་ཅིང་སྟེ། 
རཱ་ཛཱ་ཏེ་དཱི་བྱ་ཏཿཞེས་པས་འབར་བསྟེ་གསལ་བར་བྱེད་པར་གྱུར་ཅེས་བྱ་བའི་དོན་གྱིས་ན། སྐུ་དང་གསུང་དང་ཐུགས་རྨད་དུ་བྱུང་བའི་སྔགས་ཀྱིས། འགུགས་པའི་རྣམ་པར་སྤྲུལ་པའི་རྒྱལ་པོ་ཞེས་བྱ་བའི་ཏིང་ངེ་འཛིན་ཏེ། དེ་སྟོན་པའི་སྒྲའི་ཚོགས་ལ་ཡང་དེ་

སྐད་ཅེས་བྱ་སྟེ། དགོངས་པས་བཤད་པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅུ་བཞི་པ་མཐའ་དྲུག་གིས་བཤད་པའོ། །། །སྔར་བཤད་ཟིན་པ་དང་མ་
བཤད་པ་བཤད་མ་ཟིན་པ་འཆད་པར་འགྱུར་བའི་ཞི་བ་ལ་སོགས་པའི་ལས་རྣམས་ཀྱི་དངོས་གྲུབ་རྣམས་ནི། འོག་ནས་འཆད་པའི་སྤྱི་དོན་གྱི་སྒྱུ་མ་ལྟ་བུ་དང༌། སྦས་པ་དང་མཐར་ཐུག་གི་སྒྱུ་མ་ལྟ་བུའི་ཏིང་ངེ་འཛིན་ཡོངས་སུ་ཤེས་ནས་སྒོམ་པ་དང་བྲལ་བས་འགྲུབ་པར་མི་
འགྱུར་རོ། ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་ལེའུ་བཅོ་ལྔ་པ་གསུངས་ཏེ།། ༈ རྒྱལ་པོ་རྡོ་རྗེ་འཛིན་ཅེས་བྱ་བ་ནི། རྡོ་རྗེ་འཛིན་པ་ཆེན་པོའོ། །ཐམས་ཅད་ནམ་མཁའ་ནི་སྟོང་པ་ཉིད་བཞིའི་བདག་ཉིད་ཅན་ནོ། །མི་འགྱུར་ཆེ་ནི་རྣམ་པར་
མི་འཇིག་པའོ། །ཐམས་ཅད་དབང་བསྐུར་ནི་དབང་བསྐུར་བའི་ཡང་གཞན་ཐམས་ཅད་ལ་ཀྱིས་ཀྱང་དབང་བསྐུར་བ་པོ་ཡིན་༼ཞེས་པ་ནི་སྟོང་པ་སྔ་མ་གསུམ་སྔ་མ་ཕྱི་མ་ལ་ཐིམ་པའི་སྟོང་པ་བཞི་པའི་བདག་ཉིད་ཅན་དུ་སྟོན་གྱི། སངས་རྒྱས་ཀྱི་ས་ན་སྟོང་པ་བཞི་ཡོད་པར་སྟོན་པ་མིན་ནོ། །
༸ཐམས་ཅད་ལ་དབང་བསྐུར་བའི་ཡང་དབང་བསྐུར་བ་ཡིན་པའི་ཕྱིར་རོ། །ཟེར། ༽པས་སོ་འོ། །ཀུན་མཁྱེན་ནི་རིགས་ཐམས་ཅད་ཀྱི་བདག་ཉིད་ཅན་དུ་གྱུར་པས་སོ། །རྡོ་རྗེ་གསུང་ནི་མི་ཕྱེད་པའི་གསུང་ངོ༌། །བཀའ་སྩལ་པ་ནི་གསུངས་པར་གྱུར་པ་སྟེ། དགོངས་པ་མ་
ཡིན་པས་བཤད་པའོ།། ༈ སྤྱོད་པ་གསུམ་གྱི་ནང་ནས་སྤྲོས་པ་མེད་པའི་སྤྱོད་པ་བསྟན་པར་བྱ་བའི་ཕྱིར། སྨེ་ཤ་ཅན་གྱི་ཞེས་བྱ་བ་ལ་སོགས་པ་གསུངས་ཏེ། སྨེ་ཤ་ཅན་གྱི་བུ་མོ་ནི་རིགས་ངན་གྱི་བུ་མོའོ། །བུ་མོ་དེ་དད་པ་དང་ལ་སོགས་པས་བརྩོན་

དང་ཏིང་ངེ་འཛིན་དང་ཤེས་རབ་ཀྱི་འི་ཡོན་ཏན་དང་ལྡན་པས་ན་བདག་ཉིད་ཆེའོ། །བུ་མོ་ལོ་གྲངས་བཅུ་གཉིས་པ་ནི་ལོ་བཅུ་གཉིས་ལོན་པའི་ན་ཚོད་དོ། །དབེན་པའི་གནས་སུ་ཁྱད་པར་དུ། །ཞེས་བྱ་བ་ནི། སྐྱེ་བོ་འདུས་པའི་འདུ་འཛི་
དང་ཤིན་ཏུ་བྲལ་བས་དབེན་པའི་གནས་དག་ཏུ་བསླབ་པར་བྱའོ། །སྒྲུབ་པ་པོས་ནི་ཞེས་བྱ་བ་ནི་སྒྲུབ་པ་པོས་སྒྱུ་རྩལ་རེ་བཞི་སྟོན་པའི་རྒྱུད་དང་སྔགས་ཏེ་ལྷ་བསྒོམ་པ་དང་བཟླས་པ་སོགས་ལེགས་པར་སློབ་ཏུ་གཞུག་པའོ། །རྟག་ཏུ་ཞེས་བྱ་བ་ནི། སྔར་བཤད་པ་རྣམས་
དུས་ཐམས་ཅད་དུ་ལེགས་པར་བསླབས་༼ཁྱད་པར་དུ་ཞེས་པའི་དོན་ནི་ཤིན་ཏུ་དབེན་པ་ཞེས་པའོ། །༸དེས་ནི་རྒྱུད་གཞན་ནས་བཤད་པའི་སྐྱབས་སུ་འགྲོ་བ་དང༌། སེམས་བསྐྱེད་པ་དང་། མི་དགེ་བ་བཅུ་པོ་སྤོང་བ་སོགས་ཀྱིས་རྒྱུད་སྦྱོང་བ་ཡང་མཚོན་ལ། དབང་མ་བསྐུར་བ་དང་དམ་ཚིག་མི་འཛིན་པ་
ལ་ལམ་འདི་སྟོན་པ་བཀག་པས་དེ་དག་ཀྱང་གཟུང་ངོ༌། །༽པ་སྟེ། ལན་གཅིག་ངེས་ཀྱང་བརྗེད་ངས་པའི་འཇིགས་པ་ཡོད་པའི་ཕྱིར་རོ། །བསྒྲུབ་ཅེས་བྱ་བ་ནི། སྔགས་དང་རྒྱུད་ལ་ལེགས་པར་བྱང་བར་བསླབས་པའོ།། ༈ ཕྱག་རྒྱ་དེ་དང་གང་དུ་འདུ་བའི་
གནས་ཡོངས་སུ་སྦྱང་བ་བསྟན་པར་བྱ་བའི་ཕྱིར། བཤང་གཅི་ཞེས་བྱ་བ་ལ་སོགས་པ་གསུངས་ཏེ། བཤང་བ་ནི་བ་སེར་སྐྱའི་ལྕི་བའོ། །གཅི་བ་ཞེས་བྱ་བ་ནི་བདེའི་གཅིན་ཏེ་དེས་བ་བྱུང་གཞན་འོ་ཞོ་མར་དང་བཅས་པའི་བ་ལས་བྱུང་བ་ལྔ་བཟུང་ངོ་ནོ། །བ་བྱུང་དེ་
ཉིད་བསྒྲུབ་པའི་ཡན་ལག་ཉིད་དུ་ཡང་དག་པར་གྱུར་པ་སྟེ་འགྲོ་བས་ན། དམ་ཚིག་སྟེ་༼ས་མ་ཡའི་སྒྲ་ལས་ཡང་དག་པར་འགྲོ་བའོ། །༽དེ་ལ་སོགས་པ་གང་ཡིན་པ་ནི། བཤང་གཅི་དམ་ཚིག་ལ་སོགས་པ། །ཞེས་བྱ་སྟེ། སོགས་པའི་སྒྲས་ནི་ཙན་དན་

ལ་སོགས་པ་ཡང་ཡོངས་སུ་གཟུང་ངོ༌། །དེ་རུ་ཆོ་ག་བཞིན་དུ་ནི། །ཞེས་བྱ་བ་ནི། འདིར་ཀླུ་བྱང་གི་དཀྱིལ་འཁོར་གྱི་ཆོ་ག་བཞིན་དུ་སྟེ། དེའི་ཆོ་གས་བྱའོ་སོ། །དཀྱིལ་འཁོར་གྲུ་བཞི་ལྷམ་པར་བྱ་ཞེས་བྱ་བ་ནི། གྲུ་བཞི་ཞེས་བྱ་བའི་ཉེ་བར་མཚོན་པས། སྒོ་བཞི་
ལ་སོགས་པ་དེའི་མཚན་ཉིད་ཐམས་ཅད་དང་ཡང་དག་པར་ལྡན་པ་ཡིན་པར་གཟུང་བར་བྱའོ།། ༈ དཀྱིལ་འཁོར་ཐིག་ཚོན་གྱིས་བྲིས་པའི་འོག་ཏུ་ཇི་ལྟར་བྱ་ཞེ་ན། རྡོ་རྗེ་དཀྱིལ་འཁོར་སྒོམ་པ་ཡིས། །ཞེས་བྱ་བ་སྟེ། རྡོ་རྗེའི་དཀྱིལ་འཁོར་ནི་མི་བསྐྱོད་པའི་དཀྱིལ་
འཁོར་རོ། །དེ་སྒོམ་ཞིང་གསལ་བར་བྱེད་པས་ན། རྡོ་རྗེའི་དཀྱིལ་འཁོར་སྒོམ་པ་ཡིས་ཏེ། མི་བསྐྱོད་པའི་དཀྱིལ་འཁོར་པའི་ལྷ་རྣམས་ཀྱི་གཟུགས་དེ་རྣམས་ཀྱིས་དཀྱིལ་འཁོར་བརྒྱན་པར་བྱའོ། །ཞེས་བྱ་བར་དགོངས་སོ།། ༈ མཚན་ཉིད་ཐམས་ཅད་ནི་
ཞབས་ལ་སོགས་པ་ནས། དབུ་སྐྲའི་བར་གྱི་མཚན་མ་བཟང་པོ་གང་ཡིན་༼འདིར་མི་བསྐྱོད་པའི་དཀྱིལ་འཁོར་གྱི་ལྷ་ཚང་བར་བསྒོམ་པར་བསྟན་པ་འདིས། ཚོགས་ཀྱི་དཀྱིལ་འཁོར་ལ་མང་ཉུང་ཡོད་ཀྱང༌། ཏིང་ངེ་འཛིན་གྱི་དཀྱིལ་འཁོར་ལ་མང་ཉུང་མེད་པར་ལྷ་སོ་གཉིས་སུ་བྱེད་པ་ཡིན་ཞེས་
སྔོན་གྱི་མཁས་པ་དག་གསུང་བ་ནི་ལེགས་པར་སྣང་ངོ༌། །༽པ་དེ། དེས་ཡོངས་སུ་དག་ཅིང་ཉེ་བར་འབར་བའོ། །རབ་ཏུ་བཟང་བ་ནི་སྐྱེས་པ་གཞན་རྣམས་ལ་མ་ཆགས་པའོ། །བཞིན་ཡང་ངམ་རབ་མཛེས་ཞེས་བྱ་བ་ནི་སྒྲུབ་པ་པོ་ལ་ཉེ་བར་ལྟ་ཞིང་དེ་ལ་
གཅིག་ཏུ་ཕྱོགས་པའོ། །རྒྱན་རྣམས་ཐམས་ཅད་ཅེས་པའི་རྒྱན་གྱི་དོན་ནི་དགའ་བ་བསྐྱེད་པ་ཡིན་པས་དགའ་བ་སྐྱེད་པའི་ཐབས་འཁྲིག་ཐབས་ཐམས་ཅད་ལ་མཁས་པའོ་སྟེ་༼མཁས་པའོ། །ཡོངས་སུ་རྫོགས་པ་ནི་དེ་རྣམས་མ་ཚང་བ་མེད་པ་སྟེ་ཞེས་པ་ལྟར་བྱའོ། །

༽དེ་ཡོངས་སུ་རྫོགས་པ་ནི་མ་ཚང་བ་མེད་པ་སྟེ། འདི་ལྟ་བུའི་སྨེ་ཤ་ཅན་ཏེ་རིགས་ངན་གྱི་བུ་མོ་ལེགས་པར་བསླབས་པ། པང་པར་ཏེ་བདག་དང་ལྷན་ཅིག་ཏུ། དཀྱིལ་འཁོར་གྱི་དབུས་སུ་བཞག་ནས་རྣམ་པ་བསྒོམ་པ་ནི་
ལས་རྒྱལ་མཆོག་གི་སྐབས་གཙོ་ཆེ་ཡང༌། དཀྱིལ་༼ཞེས་པ་ནི་རྗེ་འགོས་བཞེད་པ་ལྟར་སྤྱོད་པའི་སྐབས་ཀྱི་དཀྱིལ་འཁོར་ཆུ་ཚོན་གྱིས་བྲིས་པ་ཡིན་ན། སྒྲས་ཟིན་ལྟར་ཡིན་ལ། རྡུལ་ཚོན་གྱིས་བྲིས་པ་ཡིན་ན། དངོས་སུ་དཀྱིལ་འཁོར་དང་ཉེ་བར་ཡིན་ལ། ཡིད་ཀྱིས་ནི་དཀྱིལ་འཁོར་གྱི་དབུས་སུ་བསྒོམ་མོ། །
༽འཁོར་རྒྱལ་མཆོག་གི་ལྷ་བསྐྱེད་པའི་སྔོན་དུ་ཡང་ཤེས་པར་བྱ་སྟེ། འོག་མ་རྣམས་ལ་ཡང་ངོ་སྟེ། མངོན་པར་འདོད་པའི་དོན་སྤྱོད་པ་བྱེད་པའི་སྐབས་དོན་བདེ་སྟོང་གི་ཏིང་ངེ་འཛིན་རྫོགས་པར་བྱའོ།། ༈ དཀྱིལ་འཁོར་ལྔ་ཡི་ཞེས་བྱ་བ་ནི་རིགས་ལྔ་ཡི་
དཀྱིལ་འཁོར་ཏེ་དེ་ལྔ་རེ་རེས་གཙོ་བོ་བྱས་པའོ། །འཁོར་ལོ་ཡིས་ཞེས་བྱ་བ་ནི་གཙོ་བོ་རིགས་ལྔ་པོ་དེ་རྣམས་ཀྱི་འཁོར་རྣམས་ཀྱིས་ཡོངས་སུ་བསྐོར་བའི་དཀྱིལ་འཁོར་ལྔའོ་སོ། །སངས་རྒྱས་གཟུགས་སུ་ཞེས་བྱ་བ་ནི། རིགས་སོ་སོའི་སྒྲུབ་པ་
པོའི་ལུས་ཏེ། དེ་རྣམ་པར་སྒོམ་པ་ནི་གཙོ་བོ་རིགས་ལྔ་པོ་དེར་བསྐྱེད་པའོ། །རང་དེ་ལྟར་བསྐྱེད་པའི་གཙོ་བོ་ཕྱག་རྒྱ་མ་དང་སྙོམས་པར་ཞུགས་པའི་གསང་མཆོད་བྱ་བ་སྟོན་པ་ནི། སྔགས་ཏེ་ལྷའི་ཀྱི་འཁོར་ལོའི་ང་རྒྱལ་ཅན་གྱི་ཞེས་བྱ་བ་ནི། སྒྲུབ་པ་
པོ་རྣམས་ཀྱི་གསང་བའི་མཆོད་པའི་གནས་ནི་ཉམས་དགའ་ཞིང༌། བླ་ན་མེད་པའི་མཆོད་པའི་བྱ་བ་འདི་དག་བསྒོམ་པར་བྱའོ།། ༈ ༼ཞེས་རིགས་ལྔའི་སྒྲུབ་པ་པོས་དཀྱིལ་འཁོར་ལྔའི་དབུས་སུ་གསང་མཆོད་བྱ་བར་སྤྱིར་བསྟན་པས། ཁ་ཅིག་མི་བསྐྱོད་པ་ཁོ་ན་དང༌།

 ཁ་ཅིག་རྣམ་སྣང་ཁོ་ན་ལ་འཆད་པ་དོན་མིན་ནོ། །༽རིགས་ལྔའི་རྣལ་འབྱོར་པས་བྱ་བ་སྤྱིར་བསྟན་ནས། རིགས་སོ་སོར་ཕྱེ་སྟེ་སྟོན་པ་ནི་བཤད་མ་ཐག་པ། དེ་ལྟར་སྒྲུབ་པ་པོས་སྐུ་གསུང་ཐུགས་ནི་རྡོ་རྗེ་ཅན་གྱི། བདག་ཉིད་རྣམ་པར་སྣང་མཛད་ཆེན་པོའི་སྐུར་བདག་ཉིད་
དཀྱིལ་འཁོར་གྱི་དབུས་སུ་གནས་པར་བསམ་མོ། །རྣམ་སྣང་དེའི་དཀྱིལ་འཁོར་ཇི་ལྟར་བྱ་ཞེ་ན། བསམ་གཏན་སྔགས་ཀྱི་སྟེ་ཞེས་པས་སྔགས་ཏེ་ལྷའི་བསམ་གཏན་ཞེས་པ་མི་བསྐྱོད་པ་ལ་སོགས་པ་བསྒོམ་པའོ། །ལྷ་དེ་རྣམས་ཀྱི་སྦྱོར་བ་ནི་མི་བསྐྱོད་པ་ཤར་དུ་བཞག་པ་སོགས་རང་རང་གི་
གནས་ཇི་ལྟ་བ་བཞིན་དུ་བཞག་པའོ། །དེས་ནི་སངས་རྒྱས་ཀྱི་ནི་འོད་དང་འདྲ་བར་འགྱུར་བ་སྟེ། རྣམ་པར་སྣང་མཛད་དུ་གྱུར་པར་བསྒྲུབ་པར་བྱའོ། །བུ་མོ་ཨུཏྤལ་མཐིང་ཁའི་མདོག། ཅེས་བྱ་བ་འདི་མཚན་ཉིད་ཐམས་ཅད་ཡོངས་སུ་དག། བཞིན་རས་མཛེས་ལ་ཞེས་བྱ་བ་འདི་དང༌། འོག་
ནས་འབྱུང་བའི་མི་བསྐྱོད་པར་སྦྱར་ལ། བཙོ་བླག་མཁན་ཞེས་བྱ་བ་ལ་སོགས་པ་ལྷག་མ་བཙོ་བླག་མཁན་ནི་བདག་ཉིད་ཆེ། །ཞེས་དང༌། རྟག་ཏུ་སྒྲུབ་ཅེས་པ་རྣམས་ནི། བཤད་མ་ཐག་པའི་༼འདི་དང་སྦྱར་བའི་མི་བསྐྱོད་པའི་འོ། །ཞེས་པ་ལྟར་བྱ་ལ། འོག་ནས་འབྱུང་བ་ཞེས་པ་འགྱུར་གསར་གཉིས་ཀ་ལ་
མེད་པ་དག་གོ། ༽རྣམ་པར་སྣང་མཛད་ཀྱི་ཏིང་ངེ་འཛིན་དང་སྦྱར་བར་བྱ་སྟེ། །བཙོ་བླག་མཁན་གྱི་བུ་མོ་མདོག་དཀར་བ། སྔར་བཤད་པ་ལྟར་གྱི་བདག་ཉིད་ཆེ་བ་ལ་བསྒྲུབ་ཅིང་སྟེ་སྔགས་དང་རྒྱུད་ལེགས་པར་བསླབ་པར་བྱའོ། །རྡོ་རྗེ་སེམས་དཔའི་སྦྱོར་བ་ཡིས། །ཞེས་བྱ་བ་ནི། 
རྡོ་རྗེ་སེམས་དཔའ་སྟེ་མི་བསྐྱོད་པའི་ང་རྒྱལ་གྱི་ཏིང་ངེ་འཛིན་གྱིས་བུ་མོ་བསྒྲུབ་ཅེས་སྦྱར་རོ་སོ། །སྦྱོར་བའི་ཆོ་ག་འདི་ཉིད་ནི། །ཞེས་བྱ་བ་ནི། རྡོ་རྗེ་སེམས་དཔའི་སྦྱོར་བ་དེ་ཉིད་ནི་སྙོམས་པར་འཇུག་པའི་ཆོ་ག་སྟེ། སྦྱོར་བ་དེ་ཉིད་ཀྱིས་སྤྱོད་པ་བྱས་ནས། ཞི་སོགས་ཀྱི་ལས་

རྣམས་བརྩམ་པར་བྱ་ཞེས་བྱ་བ་སྟེ། ཕྱག་རྒྱ་དེ་དང་ལྷན་ཅིག་ཏུ་འཁོད་ནས་ཇི་ལྟར་འདོད་པའི་ཞི་སོགས་ཀྱི་ལས་རྣམས་བྱ་བའོ། ༈ འདི་ནི་ཞེས་བྱ་བ་ལ་སོགས་པ་ལ། སྔགས་རྣམས་ཐམས་ཅད་ཀྱི་ཞེས་བྱ་བ་ནི། རིན་
ཆེན་འབྱུང་ལྡན་དང་འོད་དཔག་ཏུ་མེད་པ་དང་དོན་ཡོད་པར་གྲུབ་པ་ཡིའོ། །དམ་ཚིག་ནི་བསྒྲུབ་པའི་ཆོ་གའོ། །ཤིན་ཏུ་འདའ་དཀའ་༼འདིར་མི་བསྐྱོད་པའི་བསྐྱེད་རིམ་པས་སྔོན་དུ་སྤྱོད་པ་བྱས་ནས། དེའི་འོག་ཏུ་ལས་རྣམས་བསྒྲུབ་པར་བསྟན་ཏེ། རིགས་ལྷག་མ་བཞི་ལའང་འདྲའོ།། 
༼རིན་འབྱུང་གི་རྣལ་འབྱོར་པས་ནི་ཕྲེང་རྒྱུད་མ་དང་དོན་གྲུབ་ཀྱི་རྣལ་འབྱོར་པས་བཟོ་བྱད་མའི་བུ་མོ་ཕྱག་རྒྱར་བྱའོ། །༽བའོ་ཞེས་བྱ་བ་ནི། སྒྲུབ་པ་པོ་དེས་འདའ་བར་བྱ་བ་མ་ཡིན་པ་ནི་ལས་ཚོགས་ཁྱད་པར་ཅན་རྣམས་སྒྲུབ་པ་ལ་མངོན་དུ་སྤྱོད་པ་བྱ་བ་ལས་མི་འདའ་བར་བྱ་བའི་དོན་ནོ་འོ། །
དེ་ནི་དེ་མ་ཐག་ཏུ་ཡང༌། །ཞེས་བྱ་བ་ནི། བསྒོམས་མ་ཐག་ཉིད་དུའོ། །རྡོ་རྗེ་སེམས་དཔའི་འོད་འདྲར་འགྱུར། །ཞེས་བྱ་བ་ནི། རིན་ཆེན་དབལ་དང་འདྲ་བར་འགྱུར་བ་སྟེ་དེའི་རྣལ་འབྱོར་དང་ལྡན་པའོ། །རྒྱལ་པོ་ཆོས་རྣམས་ཀུན་དང་མཚུངས། །ཞེས་བྱ་བ་ནི། སྦྱོར་བ་དེ་དང་ལྡན་
པས་ཆོས་ཐམས་ཅད་འཛིན་པའི་རྒྱལ་པོ་འོད་དཔག་ཏུ་མེད་པ་དང་མཚུངས་པར་འགྱུར་བའོ། །འདོད་དང་ཐར་པ་རབ་སྒྲུབ་པ། །ཞེས་བྱ་བ་ནི། ལས་ཀྱི་རིགས་ཀྱི་རྣལ་འབྱོར་པ་སྦྱོར་བ་དེ་དང་ལྡན་པས། འདོད་པ་སྟེ་མངོན་མཐོ་དང་ཐར་པ་རབ་ཏུ་སྒྲུབ་པར་བྱེད་པ་དོན་
ཡོད་པར་གྲུབ་པ་དང་འདྲ་བར་འགྱུར་བའོ།། ༈ རྡོ་རྗེ་ཆོས་ནི་ཞེས་བྱ་བ་ལ་སོགས་པས་ནི། འོད་དཔག་ཏུ་མེད་པའི་རྣལ་འབྱོར་པས་ཁྱད་པར་གྱི་ཆོ་ག་སྟོན་པ་ཡིན་ཏེ། རྡོ་རྗེ་ཆོས་ནི་རྣམ་བསྒོམས་པས། །ཞེས་བྱ་བ་ནི། འོད་དཔག་ཏུ་མེད་པའི་སྦྱོར་བས་

སོ། །རབ་མཛེས་ཤིང་ཞེས་བྱ་བ་ནི་དམར་སྐྱའོ། །བཞིན་བཟང་ནི་སྒྲུབ་པ་པོ་ལ་དགའ་བས་ལྟ་བའོ། །མིག་ནི་དཀྱུས་རིང་བ་ཞེས་བྱ་བ་ནི་ཤེས་རབ་དང་ལྡན་པའོ། །སྒྲུབ་པ་པོས་ནི་རྟག་ཏུ་བསྒྲུབ་ཅེས་བྱ་བ་ནི་རྟག་ཏུ་སྔར་ལྟར་བསླབ་པའོ། །དེ་ནི་ཞེས་བྱ་བ་ནི་དེ་ལྟར་ཞུགས་པའི་སྒྲུབ་
པ་པོའོ། །རྡོ་རྗེ་ཆོས་ཀྱི་བདག་ཉིད་ཅན་ནི་འོད་དཔག་ཏུ་མེད་པའི་ངོ་བོ་ཉིད་དེ། རབ་དགའ་སོགས་ས་བཅུ་ལ་གནས་པར་འགྱུར་བའོ། །རྒྱལ་པོ་གསུང་གི་དམ་ཚིག་འཛིན། །ཅེས་བྱ་བ་ནི། ངག་གི་དབང་ཕྱུག་སྟེ་དེ་འཛིན་པའོ། །མངའ་བདག་དམ་པ་ཀུན་གྱི་མཆོག། ཅེས་བྱ་བ་ནི། 
དབང་ཕྱུག་དམ་པ་དང་ལྡན་པའི་སེམས་ཅན་ཐམས་ཅད་ལས་ཁྱད་པར་དུ་གྱུར་པའི་འཁོར་ལོས་སྒྱུར་བའི་རྒྱལ་པོར་འགྱུར་བ་སྟེ། རྟོག་པའི་རྣལ་འབྱོར་ཡིན་པའི་ཕྱིར་རོ།། ༈ དེ་ལྟར་རྟོག་པའི་རྣལ་འབྱོར་པ་རྣམས་ཀྱི་རིགས་སོ་སོའི་ཕྱག་རྒྱའི་དབྱེ་བ་རབ་ཏུ་བསྟན་
ནས། རྫོགས་པའི་རིམ་པ་ལ་གནས་པ་རྣམས་ཀྱི་བུད་མེད་ཀྱི་རིགས་མ་ངེས་པའི་ཕྱག་རྒྱ་བསྟན་པར་བྱ་བའི་ཕྱིར། བྲམ་ཟེ་ཞེས་བྱ་བ་ལ་སོགས་པ་གསུངས་༼ཞེས་པ་ནི་བསྐྱེད་རིམ་རྐྱང་པའི་དབང་དུ་བྱས་པའོ།།༼ཏེ། རིགས་བཞི་པོ་རྣམས་ལས་གང་ཡང་རུང་བའི་བུ་
མོ་བླངས་ནས་རྡོ་རྗེ་ཆོས་བདག་སྟེ། རྡོ་རྗེ་དང་འདྲ་བར་མི་ཕྱེད་པའི་ཆོས་རྣམས་ནི། རྫོགས་པའི་རིམ་པའི་རྣལ་འབྱོར་ཏེ། དེའི་བདག་ཉིད་ནི་དེ་རྟོགས་པ་དང་ལྡན་པའི་སྒྲུབ་པ་པོའོ། །འདི་ནི་གསང་བ་ཐོབ་བྱེད་པའོ། །ཞེས་བྱ་བ་ལ། གསང་བ་ནི་རྡོ་རྗེ་འཆང་ཆེན་པོ་༼ཞེས་
མོ་འདིས་རྫོགས་རིམ་པའི་ཕྱག་རྒྱ་ལ་རིགས་ངེས་པ་མི་དགོས་པར་བསྟན་ནོ། །༽པོ་སྟེ། དེ་འཐོབ་པར་བྱེད་པ་ནི་དེ་སྐྱེད་པར་བྱེད་པ་བསྒྲུབ་པར་བྱའོ།། ༼འདི་སྔ་མ་ཁ་ཅིག་ཟུང་འཇུག་ཐོབ་པས་མཆོག་སྒྲུབ་པ་ཉིད་ལ་སྦྱོར་བ་ནི་དོན་མིན་ཏེ། ཕྱི་ནང་གི་མངོན་པར་བྱང་ཆུབ་པ་གཉིས་བསྟན་ནས།

འོད་གསལ་མངོན་དུ་བྱེད་པ་ནི། རིམ་ལྔ་དང་སྤྱོད་བསྡུས་གཉིས་ཀ་ལས་རིམ་པ་བཞི་པའི་འོད་གསལ་གྱི་སྐབས་སུ་གསུངས་པའི་ཕྱིར་དང༌། འདིར་ཡང་ཕྱི་ནང་གི་བྱང་ཆུབ་པ་གཉིས་ཀྱི་སྒོ་ནས་འོད་གསལ་མངོན་དུ་བྱེད་པར་གསུངས་པའི་ཕྱིར་རོ། །འོན་ཀྱང་འོད་གསལ་གྱི་
རྗེས་སུ་ཕྱག་རྒྱ་ཆེན་པོ་འགྲུབ་པ་ལ་སྟོབས་བཅུ་དང་མི་འཇིགས་པ་ལ་སོགས་པའི་ཡོན་ཏན་ལྡན་པར་བཤད་པས། རིམ་པ་བཞི་པའི་དོན་གྱི་འོད་གསལ་འགྲུབ་པ་དང་སློབ་པའི་ཟུང་འཇུག་ཐོབ་པས། མཆོག་འགྲུབ་ཏུ་ཉེ་བ་ན་ཇི་ལྟར་སྒྲུབ་པ་གཉིས་ཀའི་དབང་དུ་བྱས་པ་སྟེ། དེ་གཉིས་སྒྲུབ་ཚུལ་འདྲ་བའི་ཕྱིར་རོ། །
༈ རྡོ་རྗེ་འཆང་དེ་ཡང་མངོན་པར་རྫོགས་པར་བྱང་ཆུབ་པ་འོད་གསལ་གྱི་འི་རིམ་པས་རྫོགས་པར་བྱ་སྟེ། དོན་གྱི་འོད་གསལ་དེ་མངོན་དུ་བྱེད་པའི་ཐབས་བསྟན་པར་བྱ་བའི་ཕྱིར། རྡོ་རྗེ་ཉི་མ་ཞེས་བྱ་བ་ལ་སོགས་པ་གསུངས་ཏེ། འདི་ལ་
ཕྱི་ནང་གི་མངོན་བྱང་གཉིས་ལས། དང་པོ་ལྟར་བཤད་ན། རྡོ་རྗེ་ཉི་མ་ནི་ཡོངས་སུ་གྲགས་པའི་ཉི་མ་ཉིད་དོ། །ནུབ་ནས་ནི་ཞེས་བྱ་བ་ནི་དམར་ཐག་ཆད་ཅིང་འདས་པར་གྱུར་ཏེ། མེད་པ་ན་ཡོ་བྱད་ཅི་རྙེད་པས་བླ་མ་མཉེས་པར་བྱའོ། །དེ་ནས་བླ་མའི་དྲིན་གྱིས་
མཚན་ཕྱེད་ན་དབང་བསྐུར་བ་ཐོབ་ནས། སྐྱ་རེངས་འཆར་བའི་དུས་སུ་ནི་སྟེ། ཉེར་ཐོབ་དང་སྣང་བ་མཚོན་པའི་མཚན་མོའི་ཆ་འདས་ནས་ཉི་མ་མ་ཤར་བའི་དུས་སུ་བསྒོམ་པའི་མཆོག་སྟེ། མངོན་པར་བྱང་ཆུབ་པའི་རིམ་པ་ལུང་ཕོག་པས་ཀྱང་འགྲུབ་པར་འགྱུར་ཞིང་
རྣམ་པར་དག་པར་འགྱུར་ཏེ། དོན་གྱི་འོད་གསལ་མངོན་དུ་གྱུར་པ་འདི་ནི་ཕྱིའི་ཐོ་རེངས་ཀྱི་དུས་ཁྱད་པར་བ་ལ་ལྟོས་པས་ན་ཕྱིའི་མངོན་པར་བྱང་ཆུབ་བའི་རིམ་པའོ།། ༈ ཡང་དེ་ཉིད་ནང་གི་སྟོང་པ་བཞིའི་རིམ་པས་མངོན་དུ་བྱེད་པའི་ཕྱིར། ནང་གི་མངོན་པར་བྱང་ཆུབ་

པར་བཞག་པ་བསྟན་པར་བྱ་བའི་ཕྱིར། རྡོ་རྗེ་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་ཉི་མ་སྟེ་ཐབས་ཀྱི་ཡེ་ཤེས་སྙོམས་པར་འཇུག་པའི་མཚན་ཉིད་སྣང་བ་མཆེད་པ་བྱུང་བར་གྱུར་ནས། ནུབ་པ་སྟེ་ཤེས་རབ་ཀྱི་ངོ་བོ་ཉིད་དུ་གྱུར་པ་སྟེ་སྣང་བ་དེ་ངེས་པར་འགགས་
ནས་སྒྲུབ་པ་སྟེ། འོད་གསལ་བའི་སྔོན་དུ་འགྲོ་བས། འོད་གསལ་བ་སྒྲུབ་པར་བྱེད་པའི་ཀུན་ཏུ་སྣང་བ་ཉེ་བར་ཐོབ་པ་ཀུན་ཏུ་བརྩམ་པ་སྟེ། འབྱུང་བར་འགྱུར་རོ། །སྐྱ་རེངས་འཆར་བ་ནི་མ་རིག་པ་སྟེ། དེ་འདས་ཤིང་སོང་བར་གྱུར་པའི་དུས་སུ་སྒྲུབ་པ་པོས། བསྒོམ་པའི་མཆོག་
གིས་ཏེ་སྟོང་པ་ཉིད་དང་ཤིན་ཏུ་སྟོང་པ་ཉིད་དང་ཆེན་པོ་སྟོང་པ་ཉིད་ཀྱི་རྒྱུ་ཡེ་ཤེས་དང་དེའི་བཞོན་པའི་རླུང་གི་རྐྱེན་གྱིས། འགྲུབ་པར་འགྱུར་ཞིང་སྟེ་དོན་གྱི་འོད་གསལ་བ་མངོན་སུམ་དུ་བྱེད་པས། དེའི་རླུང་སེམས་ཙམ་ལས་ཟུང་འཇུག་ཕྱག་རྒྱ་ཆེན་པོ་འགྲུབ་པར་འགྱུར་རོ།། 
༼དེ་མངོན་དུ་གྱུར་པ་ལ་ཉེ་བའི་སྐབས་སུ་ཕྱིའི་ཕྱག་རྒྱ་ལ་བརྟེན་པ་ནི། རྡོ་རྗེ་ཉི་མ་ཞེས་པའི་དོན་ནོ། །བསྟེན་ཚུལ་ནི་མཚན་ཕྱེད་ན་བླ་མས་ལས་རྒྱ་ལ་བརྟེན་པའི་དབང་བསྐུར་ཏེ། འོད་གསལ་མཚོན་པར་བྱེད་པའོ། །དེ་ནས་ཐོ་རེངས་འོད་གསལ་སྒོམ་ཚུལ་དང༌། དེའི་འོག་ཏུ་ཟུང་འཇུག་འགྲུབ་ལུགས་ཀྱི་གདམས་ངག་ཕོག་པས་དོན་གྱི་འོད་གསལ་
འཐོབ་ཅིང༌། དེའི་འོག་ཏུ་ཟུང་འཇུག་འགྲུབ་པའོ།། ༈ སྐུ་དེ་ཡོན་ཏན་ཇི་ལྟ་བུ་དང་ལྡན་ཞེ་ན། རྒྱན་རྣམས་ཞེས་བྱ་བ་ལ་སོགས་པ་གསུངས་ཏེ། རྒྱན་རྣམས་ཐམས་ཅད་ཡོངས་སུ་རྫོགས། །ཞེས་བྱ་བ་ནི། མཚན་ཐམས་ཅད་ཀྱིས་བརྒྱན་པའོ། །སྤོས་
དང་མེ་ཏོག་རྣམས་ཀྱིས་བརྒྱན། །ཅེས་བྱ་བ་ནི། སྟོབས་བཅུ་དང་མི་འཇིགས་པ་ལ་སོགས་པ་དང་ཉེ་བར་ལྡན་པའོ། །རྡོ་རྗེ་སེམས་དཔའ་ནི་སྒྲུབ་པ་པོ་༼འདི་ཟུང་འཇུག་གཉིས་ཀའི་ཡོན་ཏན་ཐུན་མོང་བའོ། །སྟོབས་བཅུ་དང་མི་འཇིགས་པ་ནི་མི་སློབ་པའི་ཟུང་འཇུག་གི་ཡོན་ཏན་ནོ། །

༼རྣམས་ཏེ། ཟུང་འཇུག་ཐོབ་པ་དེ་རྣམས་ཀྱིས་མཆོག་སྟེ་ཟུང་འཇུག་བསྒོམས་ནའོ། །གྲུབ་པ་ནི་ཕྱག་རྒྱ་ཆེན་པོ་རྫོགས་པ་མི་སློབ་པའི་ཟུང་འཇུག་མྱུར་དུ་སྟེ། རིང་པོར་མི་ཐོགས་པར་འཐོབ་པར་འགྱུར་རོ། །དེ་ལྟར་ཟུང་འཇུག་གྲུབ་པར་གྱུར་
པ་འདི་ནི་སྐུ་གསུམ་མཆོག་སྦྱིན་པ་སྟེ། །ཁམས་གསུམ་གྱི་མངོན་པར་འདོད་པའི་དོན་གྱི་འབྲས་བུ་རབ་ཏུ་སྟེར་བའོ། །སངས་རྒྱས་མཚན་གྱིས་ཞེས་པ་ནི་མདོ་སྡེ་རྣམས་སུ་རབ་ཏུ་གྲགས་པའི་མཚན་རྣམས་ཀྱིས་སོ། །དེ་རྣམས་ཀྱིས་མཚན་པར་གྱུར་པ་ནི་དེ་རྣམས་
དང་ཉེ་བར་ལྡན་པའོ། །དཔག་ཚད་༼འཇིག་རྟེན་གསུམ་ཟེར། ༽བརྒྱ་ཡི་ཁྱོན་ཙམ་དུ། །ཞེས་བྱ་བའི་ཉེ་བར་མཚོན་པའི་དོན་གྱིས་ན། སྟོང་གསུམ་ལ་སོགས་པའི་འཇིག་རྟེན་གྱི་ཁམས་རྣམས་སུ། དེ་ཡི་འོད་ཀྱང་སྣང་བར་བྱེད་པར་འགྱུར་རོ། །དབང་པོ་༼
སྔར་མཚན་ཐམས་ཅད་ཀྱིས་བརྒྱན་པར་བཤད་པ་དང༌། མི་ཟློས་ཏེ། སྔར་མཚན་ཐམས་ཅད་ཅེས་མི་གསལ་བར་བཤད་པ་དེ། འདིར་ཡོངས་སུ་གྲགས་པའི་མཚན་བཟང་པོ་ལ་གསལ་བར་བཤད་པའི་ཕྱིར་རོ། །༽གཉིས་ནི་སྦྱོར་བ་ཡིས། །ཞེས་བྱ་བ་ནི། བདེན་པ་གཉིས་གཉིས་སུ་མེད་
པར་བྱས་པས། རྡོ་རྗེ་འཆང་ཆེན་པོ་སྐྱེད་པ་སྟེ། དེས་སྦྱོར་བ་ཐམས་ཅད་ཅེས་བྱ་བ་ཞི་བ་ལ་སོགས་པ་རྣམས་བརྩམ་པར་བྱ་སྟེ། བཤད་མ་ཐག་པའི་ཏིང་ངེ་འཛིན་འདི་ནི། དངོས་གྲུབ་ཐམས་ཅད་ཀྱི་ཞེས་བྱ་བ་འཇིག་རྟེན་དང༌། འཇིག་རྟེན་ལས་འདས་པ་རྣམས་ཀྱི་
དམ་ཚིག་སྟེ། རྫོགས་པར་བྱེད་པ་དང་༼རྫོགས་པར་བྱེད་པ་འདའ་བར་དཀའ་བ་ཟེར་ཏེ་ཟུང་འཇུག་པས་སྤྱིར་ལས་རྣམས་འགྲུབ་པ་ལས་མི་འདའ་བའི་དོན་ནོ། ༽ཤིན་ཏུ་འདའ་བར་དཀའ་ཞིང་འདར་མི་རུང་བའོ།། ༈ རྡོ་རྗེ་ཅན་གྱི་གྲུབ་འདོད་ན། །ཞེས་བྱ་བ་ནི་

སྒྲུབ་པ་པོའོ། །དངོས་གྲུབ་ནི་ཕྱག་རྒྱ་ཆེན་པོའི་དངོས་གྲུབ་སྟེ། དེ་གལ་ཏེ་འདོད་ན་བཤང་གཅིའི་དམ་ཚིག་བཟའ་བར་བྱ། །ཞེས་བྱ་བ་སྟེ། བཤང་བ་ནི་གཟུགས་ལ་སོགས་པའི་ཡུལ་རྣམས་སོ། །གཅི་བ་ནི་མིག་ལ་སོགས་པའི་དབང་པོ་རྣམས་ཏེ། དེ་དག་གི་དམ་ཚིག་
ནི་ཡུལ་དང་ཡུལ་ཅན་དུ་གྱུར་པས་འདུས་པ་སྟེ། འདུས་ནས་དབང་པོས་ཡུལ་ལོངས་སྤྱོད་པའོ། །དེ་བཟའ་བ་ནི་སོ་སོར་སྡུད་པ་དང་ལ་སོགས་པའི་བསམ་གཏན་གྱི་ཡན་ལག་གཉིས་ཀྱི་འི་རིམ་པས་ཡུལ་ཐམས་ཅད་བདེ་སྟོང་དབྱེར་མེད་ཀྱི་ངོ་བོར་རྒྱས་བཏབ་ནས་བསྒོམས་པས། 
ཡུལ་སྣང་ཀུན་བདེ་བ་འབར་བའི་གྲོགས་སུ་སོང་ནས་བདེ་ཆེན་ཉམས་སུ་མྱོང་བ་འདི་ཉིད་ནི། །དངོས་གྲུབ་ཐམས་ཅད་འགྲུབ་པའི་དམ་ཚིག་ཡིན་ནོ---ཀྱི་དམ་ཚིག་ཤིན་ཏུ་འདའ་བར་དཀའ་བ་སྟེ། འདའ་བར་དཀའ་བའི་ལམ་ཡིན་ནོ། །བཤང་གཅིའི་དམ་ཚིག་ཅེས་བྱ་བ་ལ་སོགས་
པ་ལ་སྒྲུབ་པ་པོས་བཤད་མ་ཐག་པའི་ཡུལ་དང་དབང་པོ། འདུས་ནས་ཡུལ་ལ་ལོངས་སྤྱོད་པ་སྔར་བཤད་པ་དེ་སྔོན་དུ་འགྲོ་བས། དབང་པོ་གཉིས་ཀྱི་སྦྱོར་བ་སྟེ་བདེན་པ་གཉིས་གཉིས་སུ་མེད་༼ཐབས་དེས་དངོས་གྲུབ་འགྲུབ་པ་ལས་མི་འདའ་བའི་དོན་ནོ། །༽པར་
བྱས་བའི་སྦྱོར་བས། སངས་རྒྱས་བྱང་ཆུབ་ཀྱི་གནས་ཏེ་མི་གནས་པའི་མྱ་ངན་ལས་འདས་པ་དགེ་ཞིང་ཞི་བ། དེ་ཁོ་ན་ཉིད་དེ་མི་བསླུ་བ་བླ་ན་མེད་པ་སྟེ། དངོས་གྲུབ་ཐམས་ཅད་ལས་ཕུལ་དུ་བྱུང་བ་འགྲུབ་པར་འགྱུར་ཞིང་འཐོབ་པར་འགྱུར་རོ། །བཅོམ་ལྡན་
འདས་ཞེས་བྱ་བ་ལ་སོགས་པ་ནི། སྡུད་པར་བྱེད་པའི་ཚིག་ཡིན་ཏེ་འདོད་པ་ནི་འཁོར་བའི་མངོན་མཐོའོ། །ཐར་པ་ནི་མྱ་ངན་ལས་འདས་པའོ། །དེ་དག་མཉམ་ཞིང་གཅིག་ཏུ་བྱས་པ་མཁྱེན་པས་ན། འདོད་པ་དང་ཐར་པའི་དམ་ཚིག་རྡོ་རྗེ་ནི་རྡོ་རྗེ་འཆང་ཆེན་

པོ་སྟེ། དགོངས་པས་བཤད་པའོ།། ༈ དེ་ལྟར་རྡོ་རྗེ་འཆང་ཆེན་པོ་སྒྲུབ་པ་བཤད་ནས། ཡང་འཇིག་རྟེན་པའི་དངོས་གྲུབ་བསྒྲུབ་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། བཅོམ་ལྡན་འདས་ནི་རྡོ་རྗེ་
འཆང་ཆེན་པོའོ། །དམ་ཚིག་ཆེན་པོ་ཞེས་བྱ་བའི་རྡོ་རྗེ་ཁྲོ་བོའི་ཏིང་ངེ་འཛིན་གང་དུ་སྟོན་པ་དེ་ལ་དེ་སྐད་ཅེས་བྱ་སྟེ། ཏིང་ངེ་འཛིན་དེ་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་སྟེ། བསྒྲུབ་པར་བྱ་བ་ཐམས་ཅད་དོ། །དེ་རྣམས་ཀྱི་སྐུ་དང་
གསུང་དང་ཐུགས་རྡོ་རྗེ་ཀུན་ཏུ་སྐྲག་པར་བྱེད་པ་ནི། ཁྲོ་བོ་སྔགས་ཀྱི་བདག་ཉིད་ཅན་ཏེ་འདི་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །ཨོཾ་ཞེས་བྱ་བ་ལ་སོགས་པ་ནི་སྔགས་ཏེ། མིང་སྦྲུལ་ཞེས་བྱའོ། །དེ་ཡང་ཨོཾ་ཞེས་བྱ་བ་ནི་སྔགས་ཀྱི་ལྷ་རྣམས་ཀྱི་སྐུ་ཕྱག་རྒྱ་ཆེན་པོ་
རབ་ཏུ་བསྟན་པ་སྟེ་མཚོན་པ་ཡིན་ཏེ། ཨོཾ་ཡིག་སྐུ་རྡོ་རྗེའི་ས་བོན་ཡིན་པའི་ཕྱིར་རོ་འོ། ཧྲཱིཿཞེས་བྱ་བ་ནི་ཧྲིཉ་འཕྲོག་པ་ལའོ་ཞེས་བྱིངས་ལས་འདོན་པས་ཕ་རོལ་གྱི་ཇོ་བོ་སེལ་ཞིང་མེད་པར་བྱེད་པས་གཤིན་རྗེ་མཐར་བྱེད་ཅེས་བོད་པའོ། ཥྚྲཱ་ཞེས་བྱ་བ་ནི། ཥྚཱི་ནི་དཾཥྚ་ན་
མཆེ་བ་སྟེ་མཆེ་བ་གཙིགས་པས་རྣམ་པར་འགྱུར་བས་གདུག་པ་རྣམས་འདུལ་བ་ཡིན་ལ། དེ་ལ་རྦོད་པ་ཡང་ཡིན་པས་རྣམ་པར་འགྱུར་བ་ལྟ་བུར་རང་གི་ངོ་བོ་ཉིད་སྟོན་པའོ། །བི་ཀྲི་ཏ་ཨཱ་ན་ན་ཞེས་བྱ་བ་ནི་ཞལ་འཇིགས་སུ་རུང་བའོ། །སརྦ་ཤ་ཏྲུན་ཞེས་བྱ་བ་ནི་ཕྱིར་རྒོལ་
བ་ཐམས་ཅད་དོ། །ནཱ་ཤ་ཡ་བརླག་པར་གྱིས་ཤིག་སྟམྦྷ་ཡ་རེངས་པར་གྱིས་ཤིག་པའོ། །ཞེས་བྱ་བ་ནི། བྲོས་པ་རྣམས་ཀྱང་ཁུག་ལ་བརླག་༼ཞེས་མཁས་པ་དག་གསུང་ངོ་། །༽པར་གྱིས་ཤིག་པའོ། །ཧཱུྃ་ཧཱུྃ་ཞེས་བྱ་བ་ནི་དོན་འདི་གསལ་

བར་བྱེད་པའི་ས་བོན་ནོ། །༼འགྱུར་རྙིང་གི་རྒྱུད་དང་ཆག་འགྱུར་ལས་ཕཊ་གཉིས་འབྱུང༌། གཞན་ལ་ཕཊ་གཅིག་ལས་མེད་དོ། །༽ཕཊ་ཅེས་བྱ་བ་ནི་གསོད་པ་གསལ་བར་བྱེད་པའི་ས་བོན་ནོ། །སྭཱཧཱ་ཞེས་བྱ་བ་ནི་སྔགས་ཀྱི་ལྷ་རྣམས་དབུགས་དབྱུང་བའོ། །འདིའི་སྤེལ་བ་ནི་སྔ་མ་
བཞིན་ནི་སྭཱ་ཧཱའི་སྔོན་དུ་མིང་སྤེལ་བའོ་ནོ།། ༈ དུག་ནི་ཞེས་བྱ་བ་ལ་སོགས་པ་སྟེ། བསྲེག་རྫས་ནི་སྡོང་བུ་དང་ལོ་མ་ལ་སོགས་པའི་དུག་གམ་མར་དང་སྦྲང་རྩི་མཉམ་པར་སྦྱར་བ་སོགས་སྦྱར་བའི་དུག་དང་ཁྲག་སྟེ་ཅི་རིགས་པར་རྙེད་པ་དང་ལན་
ཚྭ་དང་ཡུངས་མར་དང་སྐེ་ཚེ་སྟེ། དངོས་སུ་གྲགས་པ་དེ་དག་ཐམས་ཅད་གཅིག་ཏུ་བྱས་ལ། ཏིལ་མར་ལ་སོགས་པས་བསྒོས་ནས་ཚེར་མའི་མེ་སྟེ། པོ་སོ་འཆའ་ལ་སོགས་པ་ཚེར་མ་ཅན་གྱི་ཤིང་གི་མེ་རབ་ཏུ་འབར་བ་ལ། སྦྱིན་བསྲེག་བྱ་ཞེས་སྦྱར་རོ། །ཁྲོས་ཤིང་
གཤིན་རྗེ་གཤེད་ལ་སོགས་པ་ཁྲོ་བོ་བཅུ་གཅིག་གང་ཡང་རུང་བའི་སྦྱོར་བ་སྟེ་རྣལ་འབྱོར་དང་ལྡན་པས། ཏིང་ངེ་འཛིན་གཉིས་བྱས་ལ། ལས་སྦྱོར་གྱི་དུས་སུ་བུ་མོའི་མིང་དང་ཚིག་ཏུ་བཅས། །ཞེས་བྱ་བ་སྟེ། མངོན་པར་འདོད་པའི་མིང་གི་ཡི་གེ་དང་སྔགས་སུ་སྤེལ་ཏེ་༼སྤེལ་
ལུགས་ནི། འོག་ནས་ཕཊ་ཀྱི་འོག་ཏུ་སྤེལ་བ་གཅིག་དང༌། ཨ་ན་ནའི་འོག་ཏུ་སྤེལ་བ་གཉིས་བཤད་པས། བུ་མོ་དགུག་པ་ལ་སརྦ་ཤ་ཏྲུཾ་དང་ན་ཤ་ཡ་ཞེས་པ་གཉིས་སྤངས་ལ། ཀ་ཆེ་གེ་མོ་སྟཱམྦྷ་ཡ་ཧཱུཾ་ཧཱུཾ་ཕཊ་ཕཊ་སྭཱཧཱ་ཞེས་པའམ་ཕཊ་ཀ་ཆེ་གེ་མོ་སྟམྦྷ་ཡ་སྭཱཧཱ། ཞེས་སྤེལ་ལོ། །༽འདོན་ཞིང་འོག་
ནས་བཤད་པའི་རིམ་གྱིས་སྦྱིན་བསྲེག་བྱ་སྟེ། ཉི་མ་གུང་ངམ་ནམ་ཕྱེད་ན་གནོན་པའི་ལས་འདི་ནི་བུ་མོ་གནོན་པར་མ་ཟད་དཔུང་ལ་སོགས་པ་གནོན་པ་ལ་ཡང་ཤིས་ཤིང་བསྔགས་པ་ཡིན་ནོ། །གྲུ་གསུམ་དུ་ཞེས་བྱ་བ་ནི་ཐབ་ཁུང་ཟུར་གསུམ་པར། དམ་ཚིག་ཆེན་

པོའི་རྡོ་རྗེ་ཁྲོ་བོ་རྡོ་རྗེ་ཞལ་གདངས་པ་མཆེ་བ་གཙིགས་ཤིང་ལྗགས་བསྐྱོད་པར་རྣམ་པར་བསྒོམས་ལ། སྟོང་རྩ་བརྒྱད་ནི་ཚུལ་བཞིན་དུ་བསྲེག་ཅེས་པ་སྟེ། དཔུང་གནོན་པ་དང་ལ་སོགས་པས་ལུས་དང་ངག་གནོན་པ་སོགས་ལ་སྔར་བཤད་
པའི་རང་རང་གི་ཆོ་གས་སྦྱར་ཏེ། ཆོ་ག་འདི་ཉི་མ་གསུམ་གྱི་བར་དུ་སྦྱར་ན། བུ་མོ་དག་དང་འབྲེལ་བའི་ལོངས་སྤྱོད་ཆེན་པོ་འཐོབ་པའི་རྒྱུར་བུ་མོ་གནོན་པ་སྟེ། སྒྲུབ་པ་པོ་གཞན་ལས་༼དཔུང་གནོན་པར་འདོད་ན་་་ཆེ་གེ་མོ་སྟམྦྷཡ་ཧཱུཾ་ཧཱུཾ་ཕཊ་ཕཊ་ཅེས་སྤེལ་ལོ། །༽ལེན་པ་ནི་
སྦྱོར་བ་དེས་འགྲུབ་པར་འགྱུར་རོ། །དུས་ཇི་སྲིད་ཅིག་ན་ཞེ་ན། བསྐལ་པ་གྲངས་མེད་པ་གསུམ་སྟེ། བྱིས་པ་དང་ལང་ཚོ་དང་བར་མ་དེ་དག་འདས་ཀྱི་བར་དུ་༼སྒྲུབ་པ་པོ་ལས་གཞན་ལ་བུ་མོ་མི་སྟེར་བ་ནི་སྦྱོར་བ་དེས་འགྱུར་རོ་ཞེས་པ་ལྟར་རོ། །༽སྟེ། ཇི་སྲིད་གྲངས་མེད་པ་
ཞེས་བྱ་བ་བགྲང་དུ་མེད་པ་ཉིད་དེ། རྒས་འཁོགས་པ་དེ་སྲིད་དུ་གནས་པར་འགྱུར་རོ། །རྟག་ཏུ་ཞེས་བྱ་བ་ནི་བར་དུ་ཡང་ངོ༌།། ༈ སྐྱེས་པའི་སྦྱོར་བའི་བྱེ་བྲག་བསྟན་པར་བྱ་བའི་ཕྱིར། སངས་རྒྱས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་
ནི་རྣམ་པར་སྣང་མཛད་ཀྱི་རྣལ་འབྱོར་པའོ། །ཆོས་འཛིན་པ་ནི་འོད་དཔག་ཏུ་མེད་༼རྟག་ཏུ་ཞེས་པ་ནི་བར་དུ་ཡང་སྐྱེས་པ་གཞན་དང་སྦྱོར་བ་མེད་པར་བསྟན་ཏེ་ཞེས་པ་ལྟར་རོ། །༽པའི་རྣལ་འབྱོར་པའོ། །རྡོ་རྗེ་སེམས་དཔའ་ནི་མི་བསྐྱོད་པའི་རྣལ་འབྱོར་པའོ། །གཞན་
ཡང་རིན་པོ་ཆེའི་རྣལ་འབྱོར་པ་དང༌། ལས་ཀྱི་རྣལ་འབྱོར་པའམ། ཁྲོ་བོའི་རྣལ་འབྱོར་པ་གང་ཡང་རུང་བ་གཅིག་གིའོ། །གལ་ཏེ་རྨོངས་པས་འདས་ན་ནི། །ཞེས་བྱ་བ་ནི། གནོན་པའི་ལས་འདི་གཅོད་པ་སྟེ་བཟློག་པར་འདོད་ན་སྒྲུབ་པ་པོ་དེའི་ཚེ་ནི་དེར་ཟད་

འགྱུར། ཞེས་བྱ་བ་སྟེ། ལས་དེ་བརྩམས་པ་ནས་བཟུང་ནས་ཟད་ཅིང་མཐར་ཐུག་པར་འགྱུར་གྱི་ལས་དེ་མི་འགྲུབ་བོ་རོ།། ༈ ཧྲཱིཥྚྲཱིཿའི་སྔགས་འདི་ཉིད་ཀྱི་ལས་ཀྱི་སྦྱོར་བ་གཞན་བསྟན་པར་བྱ་བའི་ཕྱིར། ཁྲོ་བོ་བཅུ་གཅིག་གང་རུང་གི་ཏིང་ངེ་
འཛིན་གཉིས་སྔོན་དུ་བྱ། ལས་སྦྱོར་གྱི་དུས་སུ་བཅུ་བཞིའམ་ཞེས་བྱ་བ་ལ་སོགས་པ་གསུངས་ཏེ། ཟླ་བ་མར་གྱི་ངོའི་བཅུ་བཞིའམ་ཡང་ན་མར་ངོའི་ཚེས་བརྒྱད་དག་ལ། མཚོན་གྱིས་བསད་པའི་སྐྱེས་བུའི་རོ་བསྲེགས་པའི་སོལ་བ་བླངས་ནས། ཐོད་པ་ཁ་སྦྱར་གྱི་ནང་
དུ་བཞག་སྟེ་སྟོང་རྩ་བརྒྱད་བཟླས་བརྗོད་བྱས་ལ། དུར་ཁྲོད་ཀྱི་རས་རིན་ལ་མ་གཙེག་པར་ཉོས་པ་ལ། ཐོད་པའི་ནང་གི་སོལ་བ་དེས་དམ་ཚིག་ཆེན་པོའི་རྡོ་རྗེ་ཁྲོ་བོའི་གཟུགས་གཤིན་རྗེ་གཤེད་ལྟ་བུར་བྲིས་ལ། སྤྱན་དྲངས་ཏེ་དགུག་གཞུག་བཅིང་མཉེས་དང་དབང་བསྐུར་ལ་དེའི་
སྙིང་གར་སྒྲུབ་པ་པོའི་ལག་པ་གཡོན་པས་བྲབ་ཏེ། བཤད་མ་ཐག་པའི་སྔགས་བཏབ་ནས། ཕཊ་ཀྱི་འོག་ཏུ་ཆེ་གེ་མོ་ཨི་དམ་འདི་དཱ་པ་ཡ་ཧྲི་སྦྱིན་དུ་ཆུག་ཅིག་སྭཱཧཱ། ཞེས་བྱ་བའི་སྔགས་མཚན་ཕྱེད་དམ། ཉི་མའི་གུང་ལ་སྟོང་རྩ་བརྒྱད་
བཟླས་ན། སྒྲུབ་པ་པོ་དེ་སེམས་ཅན་རྣམས་ཀྱི་མངོན་པར་འདོད་པའི་འབྲས་བུ་རྟག་ཏུ་སྟེར་བར་འགྱུར་རོ།། ༈ སྔགས་འདི་ཉིད་ཀྱི་སྦྱོར་བ་གཞན་བསྟན་པར་བྱ་བའི་ཕྱིར། སྔགས་ཤེས་པ་ཡིས་ཞེས་བྱ་བ་ལ་སོགས་པ་གསུངས་ཏེ། སྔ་མ་བཞིན་དུ་བཟླས་
པའི་སོལ་བས་དུར་ཁྲོད་ཀྱི་རས་ལ། དགྲ་གང་ཡང་རུང་བའི་གཟུགས་བརྙན་བྲིས་ལ། སྙིང་གར་སྔགས་དང་སྤེལ་བས་མིང་བྲིས་ལ། ཟླ་བ་མར་གྱི་ངོའི་ཉི་མ་ལ་མངོན་སྤྱོད་ཀྱི་དུས་ཉིན་གུང་ངམ། མཚན་ཕྱེད་ན་སུ། གང་ལ་དགའ་བའི་ཁྲོ་བོའི་ཏིང་ངེ་འཛིན་གསུམ་དང་

ལྡན་པའི་རྣལ་འབྱོར་པས། ཨོཾ་ཧྲཱིཿཥྚྲཱིཿ བི་ཀྲི་ཏ་ཨཱ་ན་ན་ཆེ་གེ་མོའི་ཧྲི་ད་ཡཾ་སྙིང་པཱ་ཊ་ཡ་ཁོས་ཤིག་སཱ་དཱ་ཡ་ཤོག་ཅིག་ཞེས་བརྗོད་ལ། ལྷག་མ་ཧཱུཾ་མན་ཆད་རྣམས་ཀྱང་བཟླས་ཏེ་སོལ་བ་དེ་མཚོན་ཆ་ལྟ་བུར་
བསམས་ལ། དགྲའི་གཟུགས་ཀྱི་སྤྱི་བོ་ནས་བརྩམས་ནས་གཉིས་སུ་བྱ་བའི་བསམ་པས་དབུས་སུ་རི་མོ་བྱས་ན། བྲིས་པ་ཙམ་གྱི་མོད་ལ་སྙིང་གས་ནས་འཆི་བར་འགྱུར་རོ།། ༈ ཐོ་བ་ཞེས་བྱ་བ་ལ་སོགས་པ་ལ། གཤིན་རྗེ་གཤེད་ཀྱི་སྦྱོར་བ་གཉིས་
དང་ལྡན་པས། ལས་རྒྱལ་མཆོག་གི་དུས་སུ་ཆུ་ངོགས་གཉིས་ཀྱི་ས་བསྒྲུབ་པར་བྱ་བའི་རྐང་རྗེས་ཀྱི་ས་དང་བཅས་པ་ལ། དགྲ་བོའི་གཟུགས་བརྙན་བྱས་ལ་རྣམ་པར་ཤེས་པ་བཀུག་སྟེ། དེའི་ནང་དུ་བཅུག་ནས་དོན་དུ་ཞེན་ཏེ་ཁྲོས་པས་ཕཊ་ཅེས་བརྗོད་ཅིང་རྡོ་རྗེ་ཐོ་
བས་སྤྱི་བོར་བསྣུན་ཏེ། དེ་ལྟར་བྱས་ན་ངེས་པར་ལྟུང་ཞེས་བྱ་བ་སྟེ། བསྒྲུབ་པར་བྱ་བའི་མགོ་ལ་ཐོ་བ་མངོན་དུ་འབབ་པར་འགྱུར་རོ། །ཡང་ན་བསམ་གཏན་གྱིས་ཀྱང་འདི་དག་ཐམས་ཅད་རྫོགས་པར་བྱའོ། །ཧཱུཾ་ནི་ཞེས་བྱ་བ་ལ་སོགས་པ་ལ། གནོད་མཛེས་ཀྱི་
སྦྱོར་བ་གཉིས་དང་ལྡན་པས། ལས་སྦྱོར་གྱི་དུས་སུ་བཤད་མ་ཐག་པའི་སྦྱོར་བས་ས་གཉིས་ལ་བསྒྲུབ་པར་བྱ་བདགྲའི་གཟུགས་བརྙན་བྱ་བ་སོགས་བྱས་ལ། རང་གི་ལག་ན་གནས་པའི་རྡོ་རྗེའི་ཁ་རྣམ་པར་དགྱེས་ཤིང༌། འབར་བ་དང་
བཅས་པའི་ཡི་གེ་ཧཱུཾ་གི་ཡེ་ཤེས་དང་ལྡན་པ། ཧཱུྃ་ལས་བྱུང་བའི་འོད་ཟེར་འབར་བ་ནག་པོས་ཀུན་ནས་ཁྱབ་པར་བསམས་ལ། བསྒྲུབ་པར་བྱ་བའི་མགོ་ལ་བསྒོམས་ཏེ་ཞེས་པ་ལྟུང་བར་༼ཧཱུཾ་ཡིག་འབར་བ་དང་ལྡན་པ་སྟེ། ཧཱུཾ་རིང་པོ་ལས་བྱུང་བའི། ཟེར། ༽

གྱུར་པར་བསྒོམ་མོ། །སྒྲུབ་པ་པོས་དེ་ལྟར་བྱས་ན་གདུག་པ་ཐམས་ཅད་འཇིག་པར་བྱེད་ཅིང་ལྟུང་བར་བྱེད་པར་འགྱུར་རོ།། ༈ སྦྱོར་བ་སྟེ་ལྷའི་རྣལ་འབྱོར་གང་ལ་གནས་ནས་སྦྱོར་བ་འདི་བྱ་ཞེ་ན། ཕྱག་ན་རྡོ་རྗེའི་རིགས་དྲན་ཏེ། །ཞེས་བྱ་བ་གསུངས་ཏེ། 
ཕྱག་ན་རྡོ་རྗེའི་རིགས་ནི་རྡོ་རྗེའི་རིགས་ཏེ། རིགས་དེའི་ཁྲོ་བོ་ནི་གནོད་མཛེས་རྒྱལ་པོ་ཡིན་པས་ན། གནོད་མཛེས་ཀྱི་སྦྱོར་བ་གསུམ་དང་ལྡན་པས་ལས་འདི་ལ། ཕྱག་ན་རྡོ་རྗེ་དྲན་ཞིང་རྗེས་སུ་གནང་བའོ་ཞེས་བྱ་བའི་བར་དུ་སྟེ། དེ་དག་ཐམས་ཅད་ནི་ནང་ལ་
མཆོག་ཏུ་གཞོལ་བ་རྣམས་ཀྱིས་བསམ་གཏན་ཉིད་ཀྱིས་ཐམས་ཅད་རྫོགས་པར་བྱའོ།། ༈ རྡོ་རྒྱུས་ནི་ཐོད་ལེ་ཀོར་རོ། །ཞེས་བྱ་བ་ལ་སོགས་པ་ལ། ཚོན་རྩི་གང་ཡང་རུང་བས་སྐྱེས་པའམ་བུད་མེད་ཀྱི་གཟུགས་དུར་ཁྲོད་ཀྱི་རས་ལ་བྲིས་ལ། གཤིན་
རྗེ་གཤེད་ཀྱི་ཏིང་ངེ་འཛིན་གཉིས་ལ་གནས་པས་རང་གི་ལག་པར་ཡི་གེ་ཧཱུྃ་རིང་པོ་ཡོངས་སུ་གྱུར་པ་ལས་བྱུང་བའི་སྟ་རེ་བསམས་ནས། ཕཊ་ཅེས་བརྗོད་ལ་དེས་མིད་པ་བཅད་པར་རྣམ་པར་བསྒོམས་ན། སངས་རྒྱས་ཏེ་ལས་འདི་བསྒྲུབ་བྱ་ཚར་གཅོད་པའི་
ལས་ཚོགས་ཤེས་པ་དང༌། བསྒྲུབ་པར་བྱ་བ་ཉིད་དུ་ཤེས་པ་དང༌། སྐུ་གསུམ་རིན་ཆེན་མཆོག་སྟེ་ཁྱད་པར་ཅན་གྱི་ལུས་དང་ངག་དང་ཡིད་ཀྱི་བདག་ཉིད་ཅན་དང༌། སེམས་ཅན་ཐམས་ཅད་དེ། མཆོག་དང་འབྲིང་དང་ཐ་མ་སྟེ། །དེ་རྣམས་མ་ལུས་པའི་ཡང་
ཕན་པ་ཡང་དག་པར་བསྐྱེད་པས་ན་སེམས་ཅན་ཀུན་ལ་ཕན་འདོད་པ་སྟེ། དད་ཅིང་༼རྒྱལ་པོ་ལ་སོགས་པ་བག་མེད་པར་གནས་པའོ་ཞེས་པ་ལྟར་རོ། །༽མཛེས་པར་གནས་པའོ། །བསྒྲུབ་བྱ་དེ་རྣམས་ལའང་ལས་ཀྱི་སྦྱོར་བ་འདི་ཡིས་སྣད་པར་འགྱུར་བའམ། །

ཞེས་པ་ནི། སྦྱོར་བ་འདི་ཡིས་བསྣུན་ན་ལུས་རབ་ཏུ་སྣད་པར་འགྱུར་བའམ་། ཡང་ན་འཆི་བ་ཉིད་དུ་འགྱུར་བར་འདི་ལ་གདོན་མི་ཟའོ།། ༈ ལས་ཀྱི་རྡོ་རྗེ་ཞེས་བྱ་བ་ལ་སོགས་པ་ལ། བདུད་རྩི་ཐབ་སྦྱོར་གྱི་ཏིང་ངེ་འཛིན་གཉིས་ལ་གནས་
པས། ལས་སྦྱོར་ནི་སྣ་ཚོགས་རྡོ་རྗེ་སེར་པོ་རབ་ཏུ་འབར་བ་ཆེན་པོ། ཆར་ཧ་ཅང་ཆེ་བ་གཅོད་པར་མངོན་པར་འདོད་པའི་ནམ་མཁའི་ཕྱོགས་ན་གནས་པར་གྱུར་པར་བསམས་ལ། དེའི་དབུས་སུ་ཡང་མེ་སྟག་མང་པོ་འཁྲིགས་པས་བསྐལ་པའི་མེ་ལྟ་བུར་རྣམ་པར་གྱེས་
པའི་དབུས་སུ་ཁ་རྣམ་པར་གྱེས་པའི་རྡོ་རྗེ་རྩེ་མོ་གྱེན་དུ་བལྟས་པ་བསྒོམས་ནས། དེའི་འོད་ཟེར་གྱི་ཚོགས་རྣམས་ཀྱིས། ཆར་གྱི་རྒྱུན་གྱི་ཚོགས་ཐམས་ཅད་རེངས་པར་སྟེ་འོག་ཏུ་ལྟུང་མི་ནུས་པར་བསམས་པ་ནི་ཆུ་གནོན་པ་སྟེ། ཆར་གནོན་པ་ལ་མཆོག་ཏུ་ཁྱད་
པར་དུ་འཕགས་པའོ།། ༈ དཀྱིལ་འཁོར་ཞེས་བྱ་བ་ལ་སོགས་པ་ལ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལ་སོགས་པ་སློབ་དཔོན་རྣམས་འདྲི་བར་བྱེད་པ་ན། རླུང་ལ་སོགས་པ་སྟེ་རླུང་ནི་རླུང་གི་ཚོགས་སོ། །སོགས་པའི་སྒྲས་ནི་ཐོག་
འབབ་པ་དང་རྡོ་ཆར་འབབ་པ་དང༌། དཀྱིལ་འཁོར་གྱི་འོག་ཏུ་ཆུ་དང་སྦྲུལ་བྱུང་བ་ལ་སོགས་པ་ཡང་བཟུང་ངོ༌། །དེ་ལྟར་རླུང་ལ་སོགས་པའི་བགེགས་རྣམས་རང་གཞན་གྱི་སྡེ་པའི་རྣལ་འབྱོར་པ་གཞན་གྱིས་རབ་ཏུ་སྦྱར་བའམ། དེ་ལྟར་མ་བྱས་ཀྱང་གནོད་
པ་བྱེད་པ་དུས་ཀྱི་ཤུགས་ཀྱིས་བྱུང་བ་དང་གལ་ཏེ་བག་༼བབ་ཅོལ་དུ་བྱུང་ན་ཟེར། ༽མེད་པས་བྱུང་བར་གྱུར་ན། དེའི་ཚེ་མཆེ་བའི་ཕྱག་རྒྱ་ཞེས་བྱ་བ་སྟེ། མཆེ་བ་ནི་ནོར་རྒྱས་ལ་སོགས་པའི་ཀླུ་རྣམས་སོ། །དེ་ཚར་གཅོད་པར་བྱ་

བསྟེ་བྱེད་པའི་ཕྱག་རྒྱ་རྟ་མགྲིན་གྱི་ཕྱག་རྒྱ་བསྒོམས་པ་ནི་མཆེ་བའི་ཕྱག་རྒྱ་སྟེ་རྟ་མགྲིན་གྱི་ཕྱག་རྒྱ་དེ་བཅིངས་ཤིང་སྟེ་བདག་གིར་བྱས་ནས་སོ། །གདུག་པ་ནི་བགེགས་རྣམས་ཏེ། དེ་རྣམས་ཀྱི་དགྲ་ནི་རྟ་མགྲིན་ཡིན་ལ། དེ་རྗེས་སུ་དྲན་པར་བྱ་བ་ནི་ཡིད་
ཀྱིས་བསྒོམས་པ་སྟེ། རྟ་མགྲིན་གྱི་ཏིང་ངེ་འཛིན་གསུམ་དང་ལྡན་པས་རང་གི་ལག་ན་གནས་པའི་མཚོན་གྱིས་བགེགས་རྣམས་བཟློག་པར་བྱའོ། །སངས་རྒྱས་ནི་རང་གི་སྡེ་པའི་སྔགས་པ་རྣམས་སོ། །བྱང་ཆུབ་སེམས་དཔའ་ནི་གཞན་གྱི་སྡེ་པ་རྣམས་ཏེ། དེ་དག་
གིས་ཀྱང་གང་ཞིག་སྤྲུལ་པར་གྱུར་ཅིང་སྦྱོར་བའི་བགེགས་ཀྱི་རིགས་གལ་ཏེ་བྱུང་བར་གྱུར་ན་མཐོང་བ་ཙམ་གྱིས་ཏེ། ཕྱག་རྒྱ་མཐོང་བ་ཙམ་གྱིས་འགག་པར་འགྱུར་ཞིང་མི་སྣང་བར་འགྱུར་རོ། །གཞན་དུ་བྱས་ན་ཞེས་བྱ་བ་ལ། རང་བཞིན་ཏེ་སྔར་བཤད་པ་ལྟར་གྱི་ཟློག་
ཐབས་དེ་ལྟར་མི་བྱེད་ན་འཇིག་པར་འགྱུར་ཞིང་བརྩམས་པའི་ལས་འགྲུབ་པར་མི་འགྱུར་ཏེ་བར་ཆད་དེ་མི་བསལ་ན་ཞེས་པའོ་རོ། །སངས་རྒྱས་ཞེས་བྱ་བ་ལ་སོགས་པ་ལ། གང་བདག་དང་གཞན་གྱི་སྡེ་པའི་སྔགས་པ་རྣམས་དང༌། སྐྱེ་བོ་གདུག་པ་གཞན་
དག་ཀྱང་སྟེ། སེམས་ཅན་ཐ་མལ་པ་རྣམས། སྔགས་ཀྱི་རྣམ་པར་འཕྲུལ་པ་འདིས་སྐྲག་པར་བྱས་ཤིང༌། སྡིགས་མཛུབ་བྱས་ན་འཆི་བར་འགྱུར་བར་གདོན་མི་ཟའོ།། ༈ དེ་ལ་ཞེས་པ་དྲག་པོའི་ལས་རྣམས་ལ་འོག་ནས་བཤད་པའི་ཕཊ་ཀྱི་
སྔགས་འདི་ནི། སྔགས་ཐམས་ཅད་ཅེས་བྱ་བ་ནི་དེ་བཞིན་གཤེགས་པ་ཐམས་ཅད་དེ་དེ་རྣམས་ཀྱི་གསང་བའོ། །སྙིང་པོ་ནི་གདུག་པ་སྟེ་དྲག་པོའི་སྔགས་ཀྱི་སྲོག་གོཾ་༼ཆེ་གེ་མོ་ཞེས་པ་དང་འཕྲོག་པའོ་ཞེས་པ་འགྱུར་གསར་གཉིས་ལ་མེད་དོ། །༽ཏེ་ཆེ་གེ་མོའི་སྲོག་

འཕྲོག་པའོ། །དེ་གང་ཡིན་ཞེ་ན། ཕཊ་ཅེས་བྱ་བ་སྟེ་ཕཊ་ནི་གསོད་པའོ།། ༈ ད་ནི་གསང་བ་སྟེ། ཕྱག་རྒྱ་མ་ལྔའི་སྒོ་ནས་བདེ་སྟོང་དབྱེར་མེད་དུ་སྦྱོར་བའི་དེ་ཁོ་ན་ཉིད་ཆེན་པོའི་ངོ་བོ་ཉིད་ཀྱི་སྤྱོད་པ་བསྟན་པར་བྱ་བའི་
ཕྱིར། ཡེ་ཤེས་སེམས་དཔའ་ཞེས་བྱ་བ་༼ཐོ་བ་དང་སྟ་རེའི་སྦྱོར་བ་ལ་ཕཊ་བཟླ་བར་བཤད། གཞན་གཉིས་ལ་མི་གསལ་ཡང་རྟ་མགྲིན་གྱི་སྦྱོར་བ་ལ་སྔ་མ་གཉིས་དང་འདྲ། བདུད་རྩི་འཁྱིལ་པ་ལ་ཡང་སྔ་མ་རྣམས་ཕཊ་བཟླ་བར་བཞེད་ཀྱང་མི་ཐོབ་པ་འདྲའོ།།༼ལ་སོགས་པ་གསུངས་ཏེ། 
ཡེ་ཤེས་གསུམ་ཀྱི་རིམ་པས་བསྐྱེད་པའི་སེམས་དཔའ་ནི། ཡེ་ཤེས་སེམས་དཔའ་སྟེ། དེའི་སྦྱོར་བ་ནི་ཡེ་ཤེས་ཀྱི་སྐུ་དེར་སྐད་ཅིག་གིས་དམིགས་པ་སྟེ། དེའི་ཐབས་དེས་དབུས་སུ་སྟེ། སྣ་ཚོགས་པདྨ་རས་ཀྱིས་གཡོགས་པའི་གདན་རྣམ་པ་བཞིའི་དབུས་༼
འདིར་སྤྲོས་མེད་ཀྱི་སྤྱོད་པ་འབྲིང་པོ་གཅིག་བཤད་ཅིང༌། དེ་ལ་ཡང་རིམ་པ་གཉིས་ཡོད་པ་ལ་སྔ་མ་རྣམས་འདི་ཟུང་འཇུག་པའི་སྤྱོད་པར་འདོད་དོ། །སྤྱིར་རྫོགས་རིམ་པའི་སྤྱོད་པ་རྣམས་སྤྱིའི་མཚན་ཉིད་མཚུངས་ཀྱང༌། སྐབས་སོ་སོའི་རྟེན་སོ་སོས་སྒྲུབ་པ་མི་འདྲ་བས་སྐབས་དབྱེ་དགོས་ལ། འདིར་སྤྲོས་མེད་ཀྱི་སྤྱོད་པ་
འབྲིང་དང་བསྡུས་པ་གཉིས་གསུངས་པ་ནི་འབྲིང་གི་སྐབས་སུ་ཡན་ལག་གི་རླུང་གི་བཟླས་པ་དང༌། སྙིང་གའི་པདྨ་ཁ་འབྱེད་པར་གསུངས་པ་དང༌། བསྡུས་པའི་སྐབས་སུ་ཕྱག་རྒྱ་རིགས་མ་ངེས་པར་གསུངས་པས་རྫོགས་རིམ་པའི་སྤྱོད་པ་ཡིན་ནོ། །དེ་ལ་སྐབས་གསུམ་ཡོད་པ་ལས། འདི་ནི་སྒྱུ་ལུས་པས་ཟུང་
འཇུག་གི་དོན་དུ་སྤྱོད་པ་བྱེད་པ་ཡིན་ཏེ། དངོས་ཀྱི་ཕན་ཡོན་གྱི་སྐབས་སུ་ཐ་མལ་པའི་ལུས་སྤངས་པ་བཤད་ཅིང༌། ཟུང་འཇུག་ཐོབ་མ་ཐག་རིགས་འདྲ་མི་འཆད་པའི་རྡོ་རྗེའི་སྐུ་འཐོབ་དགོས་པའི་ཕྱིར་རོ། །༽སུ་གྱུར་པའི་སྟན་ལ་གཟུགས་ཏེ་རང་ཉིད་རྡོ་རྗེ་འཆང་ཆེན་པོའི་སྐུར་

རབ་ཏུ་བསྒོམ་པར་བྱའོ། །སྔགས་ཤེས་པ་ཡིས་ཞེས་པ་ནི་ལྷའི་དེ་ཁོ་ན་ཉིད་ཤེས་པས་སོ། །གནས་བཞི་རུ་ཞེས་བྱ་བ་ནི་སྤྱན་ལ་སོགས་པའི་གནས་གྲྭ་བཞི་རྣམས་སུ། བུད་མེད་དེ་སྔགས་དང་ཕྱག་རྒྱ་ལེགས་པར་བསླབས་པའི་བུད་མེད་བཞི། སྤྱན་ལ་སོགས་པའི་
དངོས་པོར་ཡོངས་སུ་བརྟགས་ལ། རྟག་ཏུ་སྟེ་ཉིན་མཚན་དུ་གཞག་པར་བྱའོ། །བུད་མེད་དེ་རྣམས་ཇི་ལྟ་བུར་གྱུར་པར་བཞག་ཅེ་ཞེ་ན། རྒྱན་རྣམས་ཐམས་ཅད་ཡོངས་སུ་རྫོགས། །མཚན་རྣམས་ཐམས་ཅད་ཀྱིས་མཚན་ཞིང༌། །ཞེས་བྱ་བ་སྟེ། ཇི་སྐད་དུ་བཤད་
པའི་བུད་མེད་ཀྱི་མཚན་ཉིད་༼སྤྱོད་བསྡུས་ལས། བུད་མེད་བཞི་གཟུགས་རྡོ་རྗེ་མ་སོགས་བཞིའི་རྣམ་པས་མཚམས་བཞི་དང༌། བུད་མེད་གཅིག་རེག་རྡོ་རྗེ་མའི་རྣམ་པས་རང་གིས་པང་ན་གནས་པར་གསུངས་ཏེ། བུད་མེད་ལྔ་ལས་མེད་ན་སྤྱན་སོགས་སུ་སྒོམ་པ་དང༌། གཟུགས་རྡོ་རྗེ་མ་སོགས་སུ་སྒོམ་པ་གཉིས་
གདམ་ང་ཅན་ནོ། །༽དང་ལྡན་པ་དང༌། རྒྱན་དང་ཆས་གོས་དང༌། འབག་ལ་སོགས་པ་ཕུན་སུམ་ཚོགས་པ་དང༌ལྡན་པའོ། །དེ་ནས་པདྨོ་རབ་ཏུ་རྒྱས་བྱས་ནས། །ཞེས་བྱ་བ་ནི། རང་གི་སྙིང་གའི་པདྨ་དང་སྒོའི་པདྨ་རྒྱས་ཤིང་བྱེ་བར་བྱས་ནས་སྟོང་པ་བཞི་བསྐྱེད་པའི་
མཐར་ལངས་པའི་རྗེས་ཐོབ་ཀྱི་སྐབས་སུ། ཡན་ལག་གི་རླུང་ལྔ་འཁོར་ལོ་༼འདིར་པདྨོ་རབ་ཏུ་རྒྱས་བྱས་ནས། ཞེས་པ་ལ། སྙིང་གའི་པདྨ་ཁ་བྱེ་བ་དང་། སྒོའི་པདྨ་ཁ་བྱེ་བ་གཉིས་བཤད་དོ། །ཕྱི་མ་ལ་བཞིན་གྱི་པདྨ་དང༌། ཁའི་པདྨ་ཞེས་འབྱུང་བ་ནི། མུ་ཁེ་ཞེས་པ་གདོང་དང་ཁ་དང་སྒོ་ལ་འཇུག་པའི་དང་པོ་
གཉིས་ཀྱི་དབང་དུ་བྱས་པ་ཡིན་ཀྱང༌། འདིར་སྒོ་ལ་བསྒྱུར་རྒྱུ་ཡིན་ནོ། །དེ་ལྟར་ན་སྒོའི་པདྨ་ཁ་བྱེ་བ་རྒྱས་པ་ནི་ལེའུ་བཅུ་བདུན་པའི་འགྲེལ་པར་བཤད་པ་ལྟར། རིག་མའི་རྩ་འཚོལ་བའི་སྦྱོར་བས་དྷུ་ཏཱིའི་མར་སྣ་ཁ་འབྱེད་པ་ཡིན་ཏེ། རྒྱུད་རྡོར་འཕྲེང་ལས། དཔའ་བོ་རྣལ་འབྱོར་མ་སྦྱོར་བ། །གང་ཚེ་གསང་བའི་རྩ་

གཉིས་ནི། །ཡང་དག་སྦྱོར་བས་རེག་གྱུར་པ། །དེ་ཚེ་ནམ་མཁའ་རྣམ་རྒྱས་ཉིད། །ཅེས་གསུངས་པ་བཞིན་ནོ། །དེའི་ཕྱིར་དེའི་ཚེ་གསང་བའི་རྡོ་རྗེའི་མར་སྣའི་དབུ་མ་ཁ་བྱེ་བ་ཡང་ཤེས་པར་བྱ་སྟེ། རྟོགས་པར་ཤིན་ཏུ་དཀའོ། །དེའི་ཚེ་སྙིང་གའི་པདྨ་ཁ་བྱེ་ཚུལ་ནི། སྔ་མ་ལས་ཀྱང་ཆེས་
རྟོགས་དཀའ་ཞིང༌། འདིའི་ལུགས་ལ་གནད་ཤིན་ཏུ་ཆེ་སྟེ། སྤྱོད་བསྡུས་ལ་བརྟེན་ནས་གཞན་དུ་ལེགས་པར་བཤད་ཡོད་དོ། །༽བསྐོར་བ་བཞིན་དུ་ཉིན་མཚན་ཀུན་ཏུ་ཕྱི་ནང་དུ་རྒྱུ་བའི་སྔགས་ཧཱུྃ་ཞེས་བྱ་བ་རླུང་འོད་ཟེར་ལྔ་པོ་ཕྱིར་ལྡང་བའི་བདག་ཉིད་ཅན་འདི་རྣམ་པར་བསྒོམ་
པར་བྱ་ཞིང་ཤེས་པར་བྱ་སྟེ། སེམས་ནི་ཡེ་ཤེས་གསུམ་མོ་ཙམ་གྱི་སྒྲས་ནི་ཀུན་རྟོག་གཅོད་དོ། །རླུང་ཕྱིར་རྒྱུ་བའི་ཚེ་ཡུལ་རྣམས་ཡེ་ཤེས་དེའི་ངོ་བོ་ཡིན་པར་ཤེས་པ་སྟེ་བལྟ་བ་ལ་འབད་པར་བྱའོ་ཞེས་བྱ་བའི་བར་དུའོ། །འོད་ཟེར་ལྔ་ནི་ཞེས་བྱ་བ་ལ་སོགས་པ་
ལ། རྡོ་རྗེ་ཅན་གྱི་སྦྱོར་བ་ཞེས་བྱ་བ་ནི་ཡུལ་ལྟ་བུར་གནས་པའི་རྡོ་རྗེ་འཆང་ཆེན་པོའོ། །འོད་ཟེར་ལྔ་ནི་མིག་ལ་སོགས་པའི་སྒོ་ལྔ་ནས་རྒྱུ་བའི་རླུང་འོད་ཟེར་ལྔ་པའོ་སྟེ། དེ་རྣམས་ཀྱི་འོད་ནི་༼འདིས་མཉམ་བཞག་ཏུ་བསྐྱང་བའི་བདེ་སྟོང་གི་ཡུལ་ལ་རྒྱས་འདེབས་པ་བསྟན་ནོ། །
༽ཡུལ་རྣམ་པ་གསུམ་འཛིན་པའོ། །དེ་རབ་ཏུ་འབར་བ་ནི་རབ་ཏུ་༼འདི་ནི་ཡུལ་རྣམས་རྡོ་རྗེ་འཆང་ཆེན་པོའི་ངོ་བོར་བལྟ་བར་བསྟན་ནོ། ༽གསལ་བར་བསྒོམ་ཞིང་བསླབ་པར་བྱ་༼འོད་ཟེར་ལྔའི་འོད་ཟེར། ༽བ་ནི་རླུང་ཕྱིར་རྒྱུ་བའི་ཚེ་ཡུལ་རྣམས་སྔར་ལྟར་ལྟ་བ
འོ། །དེ་ལྟར་བསླབས་ནས་རང་གི་ལུས་ཏེ་སྤྱི་བོ་དང་ལ་སོགས་པས་ངག་སྟེ། མགྲིན་པ་དང་སེམས་ཏེ་སྙིང་ག་རྣམས་ལ། ལུས་དབང་གི་ཡུལ་གྱི་ངོ་བོ་རྡོ་རྗེ་ཅན་བྱང་སེམས་རིམ་པ་བཞིན་དུ་སྤྱི་བོ་ནས་ཕབ་ཅིང་བསྲེས་ན་ཞེས་པ་ནི་རྒྱུད་རྡོར་འཕྲེང་ལས། དེ་ནས་བྱང་

ཆུབ་སེམས་ཀྱང་ནི། །གནས་ཀུན་ནས་ནི་ཞི་གྱུར་ནས། །ངོ་བོ་གཅིག་ཏུ་གྱུར་པ་དང༌། །རྩ་ནི་གཅིག་གི་འབྲས་བུ་ནི། །རོ་གཅིག་ཏུ་ནི་གྱུར་པ་ལ། །འདུས་པ་ཞེས་ནི་དེ་ལ་གསུངས། །ཞེས་གསུངས་པ་ལྟར། སྟོང་ཕྲག་དོན་གཉིས་ཀྱི་རྩ་ནས་བྱང་སེམས་ཞུ་བ་རྣམས་རྩ་དབུ་མ་གཅིག་པུའི་ལམ་དུ་བསྲེས་པའམ་འདྲེས་པར་གྱུར་ན། 
བྱང་ཆུབ་སྟེ། མཆོག་ཏུ་དགའ་བ་ལྷན་ཅིག་སྐྱེས་པའི་བདེ་བ་ཐོབ་པར་འགྱུར་ཞིང་རྟོགས་པར་འགྱུར་རོ། །༼དེ་རྣམས་ཀྱི་དོན་བསྡུ་ན། རང་དང་རིག་མའི་གསང་རྩ་གཉིས་ཀྱི་སྒོ་བྱེ་བའི་སྙོམས་འཇུག་བྱས་པས། སྙིང་གའི་དབུས་ཀྱི་དྷུཏཱི་ཁ་བྱེ་བར་རླུང་འདུས་པ་དང༌། སྤྱི་བོ་ནས་
བྱང་སེམས་ཞུ་བ་གཅིག་ཏུ་འདྲིལ་བ་ལ་བརྟེན་ནས་དགའ་བཞིའམ་སྟོང་པ་བཞི་བསྐྱེད་པ་མཉམ་བཞག་ཏུ་བསྐྱངས་པའི་མཐར་རྗེས་ཐོབ་ཀྱི་དུས་སུ། མཉམ་བཞག་གི་བདེ་སྟོང་དྲན་ནས་ཡུལ་རྣམས་ལ་དེའི་ངོ་བོར་བལྟ་བ་དང༌། རྡོ་རྗེ་འཆང་དུ་བལྟ་བས་རྒྱས་བཏབ་ན་མྱུར་དུ་འཚང་རྒྱ་ཞེས་པའོ།། 
༈ དེ་ལྟར་སྤྱོད་པའི་རྣལ་འབྱོར་པ་དེ་ནི་དེ་མ་ཐག་ཏུ་སྟེ། རིང་པོར་མི་ཐོགས་པར་རྣམ་པར་སྣང་མཛད་འོད་འདྲ་ཞིང༌། ཞེས་བྱ་བ་སྟེ། སྐུ་རྡོ་རྗེ་དང་འདྲ་བར་འགྱུར་བའོ། །རྡོ་རྗེ་སེམས་དཔའ་ནི་མི་བསྐྱོད་པའོ། །རྒྱལ་པོ་ཆེ་ནི་རིན་ཆེན་འབྱུང་ལྡན་ནོ། །
སངས་རྒྱས་ནི་འོད་དཔག་ཏུ་མེད་པའོ། །སྐུ་གསུམ་རྡོ་རྗེ་འཛིན་ནི་དོན་ཡོད་པར་གྲུབ་པ་སྟེ། དེ་དག་དང་ཡང་མཉམ་པར་འགྱུར་རོ། །སེམས་དཔའ་ཐམས་ཅད་ནི་རྣམ་པར་སྣང་མཛད་ལ་སོགས་པའོ། །སྐྱེད་པ་ནི་འབྱུང་བར་བྱེད་པ་སྟེ། རྡོ་རྗེའི་ཡེ་ཤེས་ཞེས་བྱ་བའི་ཏིང་
ངེ་འཛིན་གང་ཡིན་པ་དེ་ལ། སེམས་དཔའ་ཐམས་ཅད་སྐྱེད་པ་རྡོ་རྗེ་ཞེས་བྱ་བའི་ཏིང་ངེ་འཛིན་ཞེས་བྱའོ།། ༈ ད་ནི་ཕྱག་རྒྱ་མ་ལྔ་མ་རྙེད་ན་ཕྱག་རྒྱ་གཅིག་དང་ཡང་ལྷན་ཅིག་ཏུ་སྤྲོས་མེད་བསྡུས་པའི་སྤྱོད་པ་བྱེད་པ་བསྟན་པར་བྱ་བའི་

ཕྱིར། བཞིན་བཟང་ཞེས་བྱ་བ་ལ་སོགས་པ་གསུངས་ཏེ། བཞིན་བཟང་ཞེས་བྱ་བ་ནི་བཞིན་རབ་ཏུ་དང་བའོ། །ཕན་པར་འདོད་པ་ཡི་ཞེས་བྱ་བ་ནི། སྒྲུབ་པ་པོ་ལ་ཕན་པར་འདོད་པའོ། །གང་ཞིག་ཅེ་ན། བུད་མེད་དེ་བྲམ་ཟེ་ལ་སོགས་པའི་རིགས་
གང་ཡང་རུང་བའི་བུ་མོ་རྙེད་པ་ནི་ཐོབ་པའོ། །ཆོ་ག་བཞིན་ཞེས་བྱ་བ་ནི་འདུས་པ་འདི་ལས་གསུངས་པའི་ཆོ་གས་སོ། །དབེན་པར་ནི་སྐྱེ་བོ་མེད་ཅིང་ཡིད་དུ་འོང་བའོ། །མཆོད་པ་ནི་སྙོམས་པར་འཇུག་པ་སྟེ་དེ་བརྩམ་པར་༼པདྨ་རྒྱས་པར་བྱ་བ་སོགས་ནི་སྤྲོས་མེད་འབྲིང་པོ་དང་འདྲའོ། །
༽བྱའོ། །གསང་བ་ནི་ཆགས་པ་ལ་སོགས་པ་ཡེ་ཤེས་གསུམ་མོ། །བླངས་ནས་ནི་བློས་ངེས་པར་བྱས་པའོ། །བཟའ་བར་བྱ་བ་ནི་འོད་གསལ་བས་རྣམ་པར་སྦྱང་བསྟེ་དེ་རྣམས་རིམ་གྱིས་འོད་གསལ་དུ་གཞུག་པའོ། །དེ་ལྟར་སྦྱངས་པའི་རྣལ་འབྱོར་པ་དེ་ནི། 
དེ་མ་ཐག་ཏུ་ཡང་སྟེ་རིང་པོར་མི་ཐོགས་པ་ཉིད་དུ། འཇམ་དཔལ་དང་ནི་སྟེ་རྡོ་རྗེ་འཆང་ཆེན་པོ་དང་གཟི་བརྗིད་མཉམ་པ་སྟེ། དེ་དང་མཉམ་པའི་མཐུ་དང་ལྡན་པར་འགྱུར་ཞིང་མི་སྣང་བ་སྟེ། ཐ་མལ་པའི་བདག་གི་རང་བཞིན་གྱི་ལུས་ཡོངས་སུ་སྤངས་ནས། དེའི་
འོག་ཏུ་བདག་པོ་སྟེ་རང་ཉིད་གཙོ་བོ་ཟུང་འཇུག་རྡོ་རྗེ་འཛིན་པར་འགྱུར་ཞིང༌། རང་ཁོ་ནར་མ་ཟད་ཕྱག་རྒྱ་རིག་མ་དང་བཅས་པར་དངོས་གྲུབ་ཐོབ་པས་༼པ་ཙམ་ནི་སྒྱུ་ལུས་ནས་ཡོད་མོད་ཀྱང༌། འདིར་ནི་རིགས་འདྲ་མི་ཆད་པའི་རྡོ་རྗེའི་སྐུ་ཐོབ་པས་སྤངས་པའོ། །
༽ན་དཔལ་དང་ལྡན་པའོ། །ཛམྦུ་གསེར་གྱི་མདངས་འདྲར་འགྱུར། །ཞེས་བྱ་བ་ནི། རིན་ཆེན་ཏོག་དང་མཉམ་པར་འགྱུར་ཞིང་ནམ་མཁའ་མཛོད་ཀྱི་ཏིང་ངེ་འཛིན་གྱིས་སེམས་ཅན་གྱི་དོན་རྫོགས་པར་བྱེད་དོ།། ༈ ད་ནི་སྒྲུབ་པ་པོའི་ཟས་

ཀྱི་བྱ་བ་བསྟན་པར་བྱ་བའི་ཕྱིར། བཤང་བའམ་ཞེས་བྱ་བ་ལ་སོགས་པ་གསུངས་ཏེ། བཤང་བ་ནི་བ་ལང་གི་ལྕི་བ་ལ་སོགས་པའོ། །ཡང་ན་བཟའ་བའམ་ཞེས་པ་ནི། འཇིག་རྟེན་པ་དང་ཐུན་མོང་དུ་གྱུར་པ་ཟན་དང་འབྲས་ཆན་ལ་སོགས་པའོ། །ཤ་ནི་ཅི་རིགས་
པར་རྙེད་པ་དང༌། གཞན་དག་གང་ཅི་ཡང་རུང་བ་ཆོ་ག་བཞིན་དུ་སྟེ། ཆོ་ག་ཤེས་པའི་མཁས་པས་ཆོ་ག་ལྟར་བསྔགས་ནས་ནི་ཞེས་པ་སྟེ། སྦྱང་བ་ལ་སོགས་པའི་རིམ་པས་མངོན་པར་འདུས་བྱས་ནས། སྙིང་ག་དང་ལྐོག་མ་ཡང་སྦྱངས་ནས་ཁར་གཞུག་པར་བྱས་
ཤིང་ཟོས་ན། སངས་རྒྱས་ཏེ་མཁས་པ་རྣམས་སམ། སྐལ་བ་ངན་པ་གཞན་དག་གིས་ཀྱང་ཤེས་ཤིང་མཐོང་བར་མི་འགྱུར་རོ། །བཅོམ་ལྡན་འདས་རྡོ་རྗེ་འཆང་ཆེན་པོས། དེ་སྐད་ཅེས་བཀའ་སྩལ་ཏོ་ཞེས་བྱ་བ་ནི་འོག་ནས་བཤད་པ་ལ་ལྟོས་པ་ཡིན། ཞེས་པ་ནི་
འཆད་འགྱུར་དང་སྦྲེལ་ལོ་ནོ།། ༈ བཤང་བ་ནི་ཉིན་ཞག་དེ་ལ་སྐྱེས་པའི་བདག་ཉིད་ཅན་གྱི་བུ་ཆུང་གི་བཤང་བའོ། །ཆོ་ག་བཞིན་ཞེས་བྱ་བ་ནི་ས་ལ་མ་རེག་པར་བླངས་ནས། ཁམ་ཕོར་ཏེ་ཐོད་པ་ཁ་སྦྱར་གྱི་ནང་དུ་བཞག་ལ། དེ་ནས་བརྒྱ་
རྩ་བརྒྱད་ཀྱི་བར་དུ་ཡི་གེ་༼རི་ལུ་བཅུའི་བསྒྲུབ་པ་ལ། ནང་ལ་གཞོལ་བས་རང་གི་ལྷའི་ཏིང་ངེ་འཛིན་གཉིས་སྔོན་དུ་བྱ། དེ་ནས་ལས་རྒྱལ་མཆོག་གི་དུས་སུ། རི་ལུའི་རྒྱུ་བཅུ་གང་རུང་ལ་རི་ལུ་སྲན་མ་ཙམ་བྱས་ཏེ། གསེར་དངུལ་དང་ཟངས་ཀྱི་ལྗང་པ་གསུམ་གྱིས་དཀྲིས་ཏེ། ཟླ་བ་གཟས་ཟིན་པའི་དུས་
སུ་ཡུམ་གྱི་པདྨར་གཞུག་ལ་གཟའ་ལས་མ་གྲོལ་གྱི་བར་དུ་སྙོམས་འཇུག་བྱ་ཞིང་གྲོལ་བ་ན་བཏོན་ཏེ་བལྟས་པས་དུ་བ་ལ་སོགས་པ་བྱུང་ན། གྲུབ་པར་ཤེས་པར་བྱ་སྟེ་ཁར་བཅུག་ན་མི་སྣང་བར་འགྱུར་རོ། །༽གསུམ་བཟླས་ཤིང་ཡང་དག་པར་བསྐུལ་ནས། རི་ལུ་བྱས་ལ་ལྕགས་

གསུམ་གྱིས་དཀྲིས་ཏེ། ཁར་བཅུག་ན། སངས་རྒྱས་ཉི་མས་ཏེ་སྒྲུབ་པ་པོའི་རིག་པ་འཛིན་པ་རྣམས་ཀྱིས་ཀྱང༌། མི་མཐོང་ངོ་ཞེས་པ་སྟེ་སྦྱོར་བའི་ཕན་ཡོན་ནོ། །ཁྱིའི་ཤ་དང་ཞེས་བྱ་བ་ལ་སོགས་པ་ལ། ཁྱི་དང་རྟ་ཤ་དང་མི་ཤི་བའི་
ཤ་ཆེན་དག་ནི་ཆོ་ག་བཞིན་ཏེ། བཤད་མ་ཐག་པའི་ཆོ་གས་བླངས་ནས་ཐོད་པ་ཁ་སྦྱར་གྱི་ནང་དུ་བཞག་སྟེ། དེ་བཞིན་དུ་བཟླས་བརྗོད་བྱས་ནས་རི་ལུ་སྦྱར་ཏེ་ཟོས་ཤིང་ཁར་བཅུག་ན། དེ་ཡིས་གྲུབ་པ་ལ་སོགས་པ་རྣམས་ཀྱིས་མི་མཐོང་ངོ༌། །བཤང་༼
ས་ལ་མ་རེག་པར་བླངས་པ་དང༌། ཐོད་པ་ཁ་སྦྱར་གྱི་ནང་དུ་བཞག་པ་དང༌། སྔགས་བཟླས་པའི་འོག་ཏུ་རི་ལུ་བྱེད་པ་ནི་ཀུན་ལ་འདྲ་བར་མངོན་ནོ། །ལྕགས་གསུམ་ནི་གསེར་མ་ཤ་གསུམ་དང་ར་ཏི་བདུན། དངུལ་མ་ཤ་བཞི་དང་ར་ཏི་གསུམ། ཟངས་མ་ཤ་བཞི་དང་ར་ཏི་ལྔ། མ་ཤ་རེ་ལ་ར་ཏི་བཅུ་བཅུ་སྟེ་བསྡོམས་
ན་ར་ཏི་བརྒྱ་ཉི་ཤུ་རྩ་ལྔའོ། །དཀྲི་ལུགས་ནི་དང་པོར་གསེར། དེའི་སྟེང་ནས་དངུལ། དེའི་སྟེང་ནས་ཟངས་ཀྱིས་དཀྲི་ཟེར་རོ། །དང་པོ་དང་གཉིས་པ་ལ་ཡུམ་གྱི་ཆོས་འབྱུང་དུ་འཇུག་པ་མ་བཤད་ཀྱང༌། སྔ་མ་རྣམས་འོག་མ་རྣམས་དང་འདྲ་བར་བཞེད་དོ། །༽དང་ཞེས་བྱ་བ་ལ་སོགས་པ་ལ། 
བཤང་བ་དང་ལྷན་ཅིག་བདུད་རྩི་བཞི་པོ་སྦྱར་ནས་རི་ལུ་བྱས་ལ། ལྕགས་གསུམ་གྱིས་དཀྲིས་པ་སྟེ། གསེར་ལ་སོགས་པས་ལེགས་པར་དཀྲིས་པའོ། །དབང་པོ་གཉིས་ཀྱི་སྦྱོར་བ་ཡིས། །ཞེས་བྱ་བ་ནི། ཟླ་བ་གཟས་ཟིན་པའི་དུས་སུ་དང་པོར་འཛིན་པ་ནས་
བཟུང་སྟེ། ཆོས་འབྱུང་བའི་ནང་དུ་བཅུག་ལ། ཇི་སྲིད་བཏང་གི་བར་དུ་སྙོམས་པར་འཇུག་པར་བྱའོ། །དེ་ནས་བཏོན་ལ་མཚན་མ་བལྟས་ཏེ། གལ་ཏེ་དུ་བ་ལ་སོགས་པ་བྱུང་ན་གྲུབ་པ་ཡིན་པར་ཤེས་པར་བྱས་ཏེ་ཁར་བཅུག་ན། དེའི་ཚེ་སངས་རྒྱས་ཐམས་

ཅད་ཀྱིས་ཀྱང་མི་མཐོང་ངོ༌། །དེ་བཞིན་དུ་ཁྱིའི་ཤ་བདུད་རྩི་ལྔ་དང་བཅས་པ་ལས་རི་ལུ་བྱས་ལ། ལྕགས་གསུམ་གྱིས་དཀྲིས་ཏེ་སྔར་བཤད་མ་ཐག་པའི་དབང་པོ་གཉིས་ཀྱི་སྦྱོར་བས་བསྒྲུབ་པར་བྱས་ནས་ཁར་བཅུག་ན། སངས་རྒྱས་ཐམས་ཅད་ཀྱིས་ཀྱང་མི་མཐོང་ངོ༌། །
ཤ་ཆེན་དང་བ་ལང་ཤ་ལ་སོགས་པ་ཡང༌། སྔར་བཤད་མ་ཐག་པའི་མན་ངག་གིས་སྦྱར་བར་བྱའོ། །བཤང་བ་ལས་བྱུང་བའི་སྲོག་ཆགས་ཞེས་བྱ་བ་བཤང་བ་དང་ལྷན་ཅིག་ཕྱིར་བྱུང་བའི་སེམས་ཅན་དང༌། བདུད་རྩི་ལྔ་དང་བཅས་པ་ལས་བརྟུལ་ཞུགས་ཅན་ཏེ་
བརྟུལ་ཞུགས་སྤྱོད་པས་རི་ལུ་བྱས་ལ། དབང་པོ་གཉིས་ཀྱི་སྦྱོར་བས་སྔ་མ་བཞིན་དུ་བསྒྲུབ་པར་བྱའོ། །ག་བུར་ཙན་དན་ཞེས་པ་ཙན་དན་དམར་པོ་དང་ལྷན་ཅིག་བདུད་རྩི་ལྔ་དང་རི་ལུ་བྱས་ལ་སྔ་མ་བཞིན་དུ་བསྒྲུབ་པར་བྱའོ། །གི་ཧཾ་དང་ཨ་ཀ་རུ་ནག་པོ་གཉིས་བདུད་
རྩི་ལྔ་དང་བཅས་པ་ལས། རི་ལུ་བྱས་ལ་སྔ་མ་བཞིན་དུ་བསྒྲུབས་ནས་ཁར་བཅུག་སྟེ་འཆག་ན། སྟོབས་པོ་ཆེ་སྟེ་ཐོགས་པ་མེད་པའི་བརྩོན་འགྲུས་དང་ལྡན་པར་འགྱུར་རོ། །ག་བུར་དང་གུར་གུམ་དུ་སྦྱར་བའི་བདུད་རྩི་ལྔས་ཀྱང༌། དེ་བཞིན་དུ་བསྒྲུབ་པར་བྱའོ་
ཞེས་གསུངས་སོ།། ༈ ད་ནི་འཇིག་རྟེན་ལས་འདས་པ་ཟུང་འཇུག་པའི་དངོས་གྲུབ་རབ་ཏུ་བསྟན་པར་བྱ་བའི་ཕྱིར། རྡོ་རྗེ་འཛིན་པ་ཞེས་བྱ་བ་ལ་སོགས་པ་གསུངས་ཏེ། ཟུང་འཇུག་རྡོ་རྗེ་འཛིན་པ་རང་ཉིད་ཟུང་འཇུག་པའི་དཀྱིལ་འཁོར་པའི་ལྷ་རྣམས་ཀྱི་
དབུས་སུ། གཤིན་རྗེ་གཤེད་ལ་སོགས་པའི་ཁྲོ་བོ་བཅུ་གང་ཡང་རུང་བའི་སྐུ་ཕྱག་རྒྱ་ཆེན་པོ་དྲག་པོའམ། རྣམ་སྣང་ལ་སོགས་པའི་སྐུ་ཞི་བར་བྱིན་གྱིས་བརླབས་ཤིང་སྟེ་བསྐྱེད་ནས། གདུལ་བྱའི་སྐྱེ་བོ་རྣམས་སྨིན་པར་བྱ་བའི་ཕྱིར། རྡོར་

བཟླས་ཀྱིས་ཞི་བ་ལ་སོགས་པའི་ལས་བསྒྲུབས་ན་ཞི་སོགས་གང་འདོད་དེ་ལྟ་བུར་འགྲུབ་པར་འགྱུར་ཏེ།། ༈ དེར་ཡང་མ་ཟད་ཀྱི་རྣལ་འབྱོར་པ་དེ་རྡོ་རྗེ་འཆང་ཆེན་པོ་ཅི་འདྲ་བ་དེ་དང་འདྲ་བར་འབྱུང་བར་འགྱུར་རོ། །
ཡོན་ཏན་གྱི་དབང་ཕྱུག་བརྒྱད་དང་ལྡན་པས་ན། དེ་ནི་དཔལ་དང་ལྡན་པའོ། །༼ཡོན་ཏན་གྱི་དབང་ཕྱུག་བརྒྱད་ནི། འབྲས་བུའི་སྐབས་ཡིན་ལ། སློབ་པའི་ཟུང་འཇུག་གི་སྐབས་སུ་དབང་ཕྱུག་གི་ཡོན་ཏན་བརྒྱད་འབྱུང་བར་གསུངས་པས། དབང་ཕྱུག་གི་ཡོན་ཏན་བརྒྱད་ལ་བྱས་ན་ལེགས་
པར་སེམས་སོ། །སྤྱོད་བསྡུས་ཆག་འགྱུར་ལས། གཟུགས་ཕྲ་བ་དང་རེག་པ་ཡང༌། །ཁྱབ་པ་ཡང་དག་ཐོབ་པ་ཉིད། །རབ་ཏུ་གསལ་བ་ཉིད་བརྟན་པ། །དབང་ཕྱུག་ཉིད་དང་འདོད་དགུར་འགྱུར། །ཞེས་འབྱུང་བ་བརྒྱད་ནི་དབང་ཕྱུག་གི་ཡོན་ཏན་བརྒྱད་ཅེས་བྱ་འི། དབང་ཕྱུག་བརྒྱད་ནི་མིན་ནོ། །དེའི་དོན་ནི། 
སྔ་མ་རྣམས་ཀྱིས་བཤད་པ་ནི། དབང་ཕྱུག་གི་ཡོན་ཏན་བརྒྱད་ཀྱི་བཤད་པ་མ་མཐོང་བར་སྣང་བས། སྤྱན་རས་གཟིགས་བརྟུལ་ཞུགས་ཀྱིས་དབང་ཕྱུག་གི་ཡོན་ཏན་བརྒྱད་བཤད་པ་དང་སྦྱར་བར་བྱའོ། །དེ་ལ་དབང་ཕྱུག་གིས་སེམས་ཅན་གྱི་འཇིག་རྟེན་སྐྱེ་འཇིག་བྱེད་པ་ཕྲ་བ་དང༌། སྣོད་ཀྱི་འཇིག་རྟེན་
སྐྱེད་པ་ཡང་བ་དང༌། །དེ་གཉིས་ཀ་སྐྱེ་འཇིགས་བྱེད་པ་བདག་པོར་གྱུར་པ་ཡིན་ལ། འདིར་ནི་རྣལ་འབྱོར་པས་དེ་རྣམས་སྤྲུལ་པ་དང་སྡུད་པ་བྱེད་ནུས་པའོ། །ཕྱི་མ་ནི་ཡང་དག་ཐོབ་པས་བསྟན་ནོ། །ཡིད་ལུས་ཀྱིས་གང་བསམ་པར་ཕྱིན་པ་ནི་གར་ཡང་ཁྱབ་པས་བསྟན་ནོ། །འབྱུང་པོ་ཀུན་གྱིས་མཆོད་པར་བྱ་
བ་ནི་འོད་དང་གཟི་བརྗིད་ཀྱིས་གཞན་རྣམས་ཟིལ་གྱིས་གནོན་པའི་རབ་ཏུ་གསལ་བའམ་སྣང་བས་བསྟན་ནོ། །སེམས་ཅན་རྣམས་ལ་ཚར་བཅད་དང་རྗེས་འཛིན་གྱི་དབང་ཡོད་པ་ནི་དབང་དུ་གྱུར་པའོ། །ཡོན་ཏན་ལ་འདོད་དགུར་དབང་བསྒྱུར་བ་ནི་འདོད་དགུར་ལྡན་པའོ། །གང་ཐོབ་པར་འདོད་པའི་དོན་དེ་ལྟར་

ཐོབ་ནུས་པ་ནི་དགའ་མགུར་གནས་པ་སྟེ་བརྟན་པས་བསྟན་ནོ། །༽ཁམས་གསུམ་འདུལ་བས་ན་སྟོབས་ཆེན་ཕ་རོལ་གནོན་པར་འགྱུར། ཞེས་བྱའོ། །གཞན་ཡང་སྐད་ཅིག་མ་གཅིག་གིས། དཔག་ཚད་བྱེ་བ་རྫོགས་པ་ཡི། །ཚད་ཙམ་གྱི་སའི་སྟེང་དུ་འགྲོ་བར་འགྱུར་རོ། །
སའི་འོག་ཏུ་ཡང་དེ་ཉིད་ཀྱི་ཚད་ཙམ་གྱི་རྡོ་རྗེ་གདན་ལྟ་བུར་འགྲོ་བ་དང༌། དེ་བཞིན་དུ་ཤར་ལ་སོགས་པའི་ཕྱོགས་དང་མཚམས་རྣམས་དང༌། སྐད་ཅིག་གིས་སྟོང་གསུམ་གྱི་འཇིག་རྟེན་གྱི་ཁམས་ཐོགས་པ་མེད་པར་བགྲོད་པར་འགྱུར་ལ། ཕྱག་རྒྱའི་ཚོགས་༼
དེ་ཉིད་ཀྱི་ཚད་ཙམ་གྱི་སའི་འོག་ཏུ་ཡང་གནམ་ལྕགས་ཀྱི་རྡོ་རྗེ་ལྟར་ཞེས་པ་ལེགས་སོ། །༽དཔག་ཏུ་མེད་པ་དང་ལྡན་པས་ན་དཔལ་དང་ལྡན་པའོ། །སྟོབས་བཅུ་དང་མི་འཇིགས་པ་ལ་སོགས་པའི་ཡོན་ཏན་དང་ལྡན་པས་སངས་རྒྱས་ཏེ་འདི་ཡང་དེ་དང་འདྲ་བར་འགྱུར་བ་
སྟེ། དེ་དང་མཚུངས་སོ་ཞེས་བྱ་བར་དགོངས་སོ། །དེ་ལྟར་ཐོགས་པ་མེད་པར་འགྲོ་བས་ཇི་ལྟར་དགའ་བར་འགྲོ་བའི་ཕྱིར། འདོད་ཁམས་ཞེས་བྱ་བ་ལ་སོགས་པ་གསུངས་ཏེ། རྒྱལ་ཆེན་རིགས་བཞི་དང་སུམ་ཅུ་རྩ་གསུམ་དང་འཐབ་བྲལ་དང༌། དགའ་
ལྡན་དང་འཕྲུལ་དགའ་དང༌། གཞན་འཕྲུལ་དབང་བྱེད་དེ། རྣམ་པ་དྲུག་ནི་འདོད་པའི་ཁམས་ཏེ། དེ་ན་གནས་པའི་ལྷའི་བུ་མོ་རྣམས་དང༌། ལྷའི་ལོངས་སྤྱོད་ཅེས་བྱ་བ་ལྷ་རྣམས་ཀྱི་ལོངས་སྤྱོད་དང་འདྲ་བ་གང་ཡིན་པ་དེ་ནི། ལྷའི་ལོངས་སྤྱོད་དེ་འཁོར་
ལོས་སྒྱུར་བ་ལ་སོགས་པའི་བུ་མོར་གྲགས་པ་བཀུག་པ་དང༌། རིགས་ཞེས་པ་ལྷ་དང་ལྷ་མ་ཡིན་ལ་སོགས་པའི་རིགས་སོ། །དེ་རྣམས་ཀྱི་བརྟུལ་ཞུགས་ནི་དེ་དང་འབྲེལ་བའི་བུ་མོ་རྣམས་སོ། །འདོད་པའི་ཁམས་ན་གནས་པ་འབའ་ཞིག་ལ་འདོད་པ་སྤྱོད་

པར་མ་ཟད་ཀྱི། གལ་ཏེ་གཟུགས་ཀྱི་ཁམས་ན་བུད་མེད་ཡོད་ན་དེ་ལ་ཡང་སྤྱོད་པར་བྱེད་དོ། །ཞེས་ནུས་པ་ཕུལ་དུ་བྱུང་བའི་ཁྱད་པར་བཤད་པ་གསུངས་པ་ཡིན་ནོ། །སློབ་པའི་ཟུང་འཇུག་ལ་འདི་འདྲ་བའི་ཡོན་ཏན་ཡོད་པ། འདི་
ལེགས་པར་ཤེས་ན་མན་ངག་གི་བཤད་པ་ལྟར་སྣང་རྣམས་ཀྱིས་ཡིད་ཚིམ་པར་མི་འགྱུར་རོ། །༽དམ་ཚིག་སེམས་དཔའ་ཞེས་བྱ་བའི་དམ་ཚིག་ནི་ཐ་མལ་པའི་ལུས་དེ། རྡོ་རྗེ་ཆེན་པོ་ཞེས་བྱ་བའི་སེམས་དཔའ་མི་སྣང་བར་བྱས་པ། སྟེ་སྤངས་པ་གང་
ཡིན་པ་དེ་ནི། དམ་ཚིག་མི་སྣང་བའི་རྡོ་རྗེ་ཆེན་པོ་སྟེ་རྡོ་རྗེ་འཆང་ཆེན་པོའོ། །དེ་སྐད་ཅེས་བཀའ་སྩལ་ཏོ་ཞེས་བྱ་བ་ནི་སྡུད་པར་བྱེད་པའི་ཚིག་གོ། ༈ དེ་ནས་ཞེས་བྱ་བ་ལ་སོགས་པ་ལ། སངས་རྒྱས་ནི་རིན་པོ་ཆེ་ལྟ་བུའི་གང་ཟག་གོ། དང་
པོར་ཐོས་པ་ཙམ་གྱིས་ནི་སེམས་འཁྲུལ་བ་སྟེ། རང་དབང་མེད་པར་སེམས་བསྐྱོད་པ་ནི། སེམས་འཁྲུལ་བ་དང་འདྲ་བས་དེ་སྐད་ཅེས་བྱའོ། །སེམས་བསྐྱོད་ལུགས་ནི། གསུངས་པའི་དོན་ལ་ཤིན་ཏུ་ཡང་ངོ་མཚར་དུ་གྱུར་པའི་ཕྱིར་རོ། །ཕྱི་ནས་བསམས་པ་
དང་བསྒོམས་པའི་ངོ་བོ་ཉིད་ཀྱིས་རྟོགས་པར་གྱུར་པའི་ཕྱིར། ཡིད་ལ་དབང་བ་སྟེ་ཡེ་ཤེས་ཤར་བ་ནི་དོན་དེ་རྣམས་ཅི་རིགས་རྒྱུད་ལ་སྐྱེས་པའོ། །༼སྔོན་བྱུང་ལ་དེ་ལྟར་བསྟན་པ་ནི་རྗེས་འཇུག་ལ་ཆོས་ཟབ་མོ་ཐོས་པ་ན་འདི་འདྲ་བའི་བསམ་པ་སྐྱེད་དགོས་པར་སྟོན་པ་འདི་གོ་དགོས་སོ། །
དེའི་འོག་ཏུ་ནི་རབ་ཏུ་དགྱེས་པ་བདག་ཉིད་སྟེ་སྟོན་པ་པོ་ལ་དད་པས་སོ། །དེ་ཉིད་ཀྱིས་ངོ་མཚར་དུ་གྱུར་ཅིང་སྤྱན་གདངས་ནས་རབ་ཏུ་མཉེས་པར་སྟོན་པའི་གསུང་གི་ཚིག་འོག་ནས་བཤད་པ། འདི་སྐད་བཀའ་སྩལ་ཅིང་གསུངས་པར་གྱུར་པ་ནི། ཨེ་མའོ་

ཞེས་བྱ་བ་ལ་སོགས་པ་སྟེ། ཨེ་མའོ་ཞེས་བྱ་བ་ནི་ངོ་མཚར་སྐྱེས་པར་གྱུར་པ་ཡིན་ཏེ། ངོ་མཚར་བའི་ཡུལ་ནི་སྤྱན་མ་དང་གཤིན་རྗེ་གཤེད་ཀྱི་སྔགས་གཅིག་ཉིད་ཀྱིས་ལས་མང་པོ་འགྲུབ་པ་དང༌། རྡོ་རྗེ་བཟླས་པའི་སྔགས་གཅིག་པུ་ཉིད་ཀྱིས་ལས་རབ་འབྱམས་དཔག་ཏུ་མེད་པ། རབ་ཏུ་སྒྲུབ་
པ་གང་ཡིན་པ་དེ་ནི་འདི་རབ་ཏུ་ངོ་མཚར་ཆེ་སྟེ། ཤིན་ཏུ་ཡང་རྨད་དུ་བྱུང་བར་གྱུར་པ་དང༌། བུད་མེད་དང་ལྷན་ཅིག་རོལ་པའི་ཆགས་པ་ལམ་དུ་བྱས་པས་ཀྱང་འཇིག་རྟེན་དང༌། འཇིག་རྟེན་ལས་འདས་པའི་དངོས་གྲུབ་བསྒྲུབ་པར་བྱའོ་ཞེས་བྱ་བའི་ཤིན་ཏུ་གསང་བའི་གནས་
ཇི་སྐད་བཤད་པ་ལས་གཞན་དུ་མི་འགྱུར་བ་གང་ཡིན་པ་དེ་ཡང་ངོ་མཚར་ཆེ་བ་དང༌། གང་བདུད་རྩི་ལྔ་དང་ཤ་ལ་སོགས་པའི་རི་ལུ་རྣམས་ཀྱིས་ཀྱང༌། གང་གི་ཕྱིར་དངོས་གྲུབ་ཕུན་སུམ་ཚོགས་པ་བསྒྲུབ་པ་དེ་ནི། ངོ་མཚར་ཆེ་བ་དང༌ཆོས་རྣམས་ཀྱི་ངོ་བོ་ཉིད་ཀྱིས་དག་པ་
སྟེ་འདི་ཡང་ངོ་མཚར་ཆེ་བ་དང༌། ཟུང་འཇུག་པས་ལྷ་ཞི་ཁྲོ་གང་ཡང་རུང་བའི་ཕྱག་རྒྱ་ཆེན་པོ་ལ་དམིགས་ནས་ལས་རབ་འབྱམས་བསྒྲུབས་ནས། རྡོ་རྗེ་འཆང་ཆེན་པོའི་གོ་འཕང་གང་ཡིན་པ་ཐོབ་པར་འགྱུར་བ་དེ་ལ། གོས་པ་མེད་ཅིང་ཤིན་ཏུ་དྲི་མ་མེད་པའི་ཆོས་དེ་ཡང་
ངོ་མཚར་ཆེ་སྟེ། ༼དེ་འདྲ་བའི་ངོ་མཚར་བ་རྣམས་ཀྱང་ཟབ་མོ་སྟོང་པ་ཉིད་རྟོགས་པའི་མཐུ་ཡིན་པས་དེ་ལ་ངོ་མཚར་བ་ནི། ཨེ་མའོ་ངོ་བོ་ཉིད་ཀྱིས་དག། ཨེ་མའོ་ཤིན་ཏུ་དྲི་མེད་ཆོས། །ཞེས་པས་སྟོན་ཏེ། ཆོས་རྣམས་རང་གི་མཚན་ཉིད་ཀྱིས་གྲུབ་པའི་ངོ་བོ་ཉིད་ཀྱིས་གདོད་མ་ནས་དག་པར་རྟོགས་པ་ནི་ཤིན་ཏུ་ཡང་དྲི་མ་
མེད་པ་སྟེ་དྲི་མ་ཟད་པར་བྱེད་པའི་ཆོས་སོ་ཞེས་པའོ། །༽དགོངས་པས་བཤད་པའོ།། ༈ ད་ནི་རིགས་ཀྱི་དབྱེ་བས་རང་གི་ལྷའི་དབང་བསྐུར་བ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། སྟོན་པ་རྡོ་རྗེ་འཛིན་ཅེས་བྱ་བ་ནི། 

གདུག་པ་ཐམས་ཅད་འདུལ་བར་མཛད་པས་ན་སྟོན་པའོ། །རྣམ་པར་སྣང་མཛད་ལ་སོགས་པ་འབྱིན་པས་ན་སྐྱེད་པའོ། །འཇིག་རྟེན་པ་ལ་སོགས་པའི་དངོས་གྲུབ་སྐྱེད་པར་མཛད་པས་ན་བྱེད་པའོ། །གཞན་ཡང་དྲུག་པའི་ངོ་བོ་ཉིད་དུ་གྱུར་པས་ནི་
འགྱུར་ཆེའོ། །སངས་རྒྱས་ནི་རྣམ་ ༼ཤསྟ་ཨི་ཏི་ཤནྟིཾ་ཀ་ཅར་ན་ཟེར། ༽པར་སྣང་མཛད་དོ། །རྡོ་རྗེ་ནི་མི་བསྐྱོད་པའོ། །ཆོས་ཆེན་པོ་ནི་འོད་དཔག་ཏུ་མེད་པ་སྟེ། རྡོ་རྗེ་གསུམ་གྱི་བདག་ཉིད་ཅན་གྱི་རྡོ་རྗེའི་གསུང་དུ་བཀའ་སྩལ་ཅིང་གསུངས་པའོ།། ༈ སེམས་དཔའ་རྡོ་
རྗེ་ནི་མི་བསྐྱོད་པའོ། །མི་བསྐྱོད་པ་དེའི་སྦྱོར་བ་ནི་སྤྱི་བོར་འཇོག་པའོ། །བཞག་པ་དེས་རྡོ་རྗེ་འཛིན་རྣམས་ཏེ་མི་བསྐྱོད་པའི་རིགས་དང་ལྡན་པ་རྣམས་སོ། །མཉེས་པར་བྱ་བ་ནི་རིགས་བདག་གིས་དབང་བསྐུར་བའོ།། ༈ སངས་རྒྱས་བྱང་ཆུབ་ནི་རྣམ་པར་སྣང་
མཛད་དོ། །དེའི་རབ་ཏུ་དབྱེ་བ་ནི་རྣམ་སྣང་རང་གི་རིགས་དང་ལྡན་པ་རྣམས་ཀྱིས་༼འདི་ལ་སྟེང་འོག་གི་ཁྲོ་བོ་གཉིས་དང་རིགས་གཉིས་འཛིན་པའི་མཱ་མ་ཀཱི་དང་རེག་རྡོ་རྗེ་གཉིས་ཏེ་དེ་རྣམས་ལ་མི་བསྐྱོད་པས་རྒྱས་འདེབས་པ་ཡོད་དོ། །༽སྤྱི་བོར་སོ་སོར་བཞུགས་པས། སངས་རྒྱས་
རྡོ་རྗེ་ཅན་ཏེ་རྣམ་པར་སྣང་མཛད་ཀྱི་རིགས་དང་ལྡན་པ་རྣམས། མཉེས་པར་འགྱུར་ཞིང་གང་གི་རིགས་ཡིན་པ་གསལ་བར་འགྱུར་རོ།། ༈ རྡོ་རྗེ་སྤྱན་ཞེས་བྱ་བ་ནི་རྡོ་རྗེ་སྤྱན་ལ་སོགས་པ་ཞེས་བྱ་བར་གཟུང་སྟེ། སོགས་ཀྱི་སྒྲས་ནི་རིགས་བཞི་དང་འབྲེལ་བའི་ལྷ་
རྣམས་གཟུང་ངོ༌། །གཟུགས་ལ་སོགས་པ་ཞེས་བྱ་བ་ནི། རྣམ་པར་སྣང་མཛད་དང་ལ་སོགས་པས་རིན་འབྱུང་སྣང་མཐའ་དོན་གྲུབ་ཀྱི་འི་གཟུགས་ཀྱིས། རང་རང་གི་རིགས་ཅན་རྣམས་ལ་གཙུག་ཏོར་འཇོག་པར་བྱེད་པར་བཤད། ཅེས་བྱ་བ་སྟེ། དབུ་རྒྱན་དུ་བྱ་

བ་ཡིན་པར་ཤེས་པར་བྱའོ། །ཁྲོ་བོའི་ནང་ན་དེ་མཆོག་སྟེ། ཤིན་ཏུ་དགའ་བར་གྱུར་པ་རྣམས་ཀྱི་ཡང་རྣམ་སྣང་ལ་སོགས་པའི་རིགས་དེ་དང་འབྲེལ་བའི་ཁྲོ་བོ་རྣམས་ལ་སངས་རྒྱས་རྡོ་རྗེ་སྟེ། རྣམ་པར་སྣང་མཛད་ལ་སོགས་པ་དེས་དབུ་རྒྱན་དུ་བྱས་པར། རབ་ཏུ་
བསྒོམ་པར་བྱ་ཞིང་དེས་ཉེ་བར་གསལ་བར་བྱ་སྟེ་སྤྱན་མ། གཟུགས་རྡོ་རྗེ་མ། བྱམས་པ། ས་སྙིང༌། གཤིན་རྗེ་གཤེད། མི་གཡོ་བ་རྣམས་ལ་རྣམ་སྣང་གི་དབུ་རྒྱན་ནོ་འོ། །རིག་པ་ནི་མཱ་མ་ཀཱི་སྟེ་དེའི་རྒྱལ་པོ་ནི་འདིར་རིན་༼ཞེས་པ་ནི་འདི་རྡོ་རྗེའི་རིགས་འཛིན་པ་ཡང་ཡིན་པས་དེ་ལས་
དགར་བའོ། །༽ཆེན་འབྱུང་ལྡན་ནོ། །༼དེ་ལྟར་རང་རང་གི་དབུ་རྒྱན་བྱེད་པ་དེ་མཆོག་ཅེས་བྱ་སྟེ། གོང་དུ་ཤིན་ཏུ་དགའ་བར་གྱུར་པ་རྣམས་ཀྱི་ཡང༌། ཞེས་པ་འདིར་སྦྱར་ཏེ་ཤིན་ཏུ་ཡིད་དུ་འོང་བའོ། །༼དེ་ནི་ཆོས་མཆོག་རྣམས་ཏེ་གཙོ་བོར་གྱུར་པ་གང་ཡིན་པ་དེ་ནི་རིག་པའི་རྒྱལ་པོ་ཆོས་མཆོག་སྟེ། རིན་
པོ་ཆེའི་རིགས་དེ་རྣམས་ཀྱི་ནི། དཀོན་མཆོག་དབལ་ནི་རྣམ་པར་བསྒོམ་ཞེས་བྱ་བ་སྟེ། དབུ་རྒྱན་དུ་དཀོན་མཆོག་དབལ་གྱིས་དབང་༽དེ་ཆོས་མཆོག་སྟེ་མངའ་བདག་ཏུ་གང་ལ་ཡོད་པ་དེ་དག་ནི་རིགས་པའི་རྒྱལ་པོ་ཆོས་མཆོག་ཅན་རྣམས་ཏེ་རིན་པོ་ཆེའི་རིགས་ཅན་དེ་རྣམས་ལ་ཞེས་ཟེར། 
༽བསྐུར་བར་བྱབ་ནི། མཱ་མ་ཀཱི། སྒྲ་རྡོ་རྗེ་མ། ཕྱག་རྡོར། ནམ་སྙིང༌། གཞན་གྱིས་མི་ཐུབ་པ། འདོད་རྒྱལ་རྣམས་ལའོ། །རིག་པའི་རྒྱལ་མོ་ནི་གོས་དཀར་མོ་སྟེ། དེའི་སྦྱོར་བ་ལ་ཞེས་བྱ་བ་ནི་འབྲེལ་བས་འབྲེལ་བ་གང་ཡིན་པ་དེ་ནི། རིག་པའི་རྒྱལ་མོ་སྦྱོར་བ་
སྟེ། པདྨའི་རིགས་དེ་རྣམས་ཀྱི་སྤྱི་བོར་ནི། ༼རྒྱུད་རྡོར་འཕྲེང་ལས། དྲི་རྡོ་རྗེ་མ་རིན་པོ་ཆེའི་རིགས་སུ་བཤད་ལ། ཕྱག་རྡོར་རིགས་གཉིས་པར་བཤད་པས་དེ་གཉིས་ནི་རིགས་གཉིས་པའོ། །༸དེའི་སྦྱོར་བ་ནི་འཚོགས་ཤིང་འབྲེལ་བ་གང་ཡིན་པ་དེ་ནི་ཞེས་ཟེར་ཏེ། གོས་དཀར་མོ་དང་ཡབ་ཡུམ་དུ་འཚོགས་

ཤིང་འབྲེལ་བ་སྣང་མཐའོ། །༽ཚེ་དཔག་མེད་པ་རབ་ཏུ་བསྒོམ་ཞེས་བྱ་བ་སྟེ། དབུ་རྒྱན་དུ་ཚེ་དཔག་མེད་གཞག་པར་བྱབ་ནི་གོས་དཀར་མོ། །དྲི་རྡོ་རྗེ་མ། འཇིག་རྟེན་དབང་ཕྱུག། འཇམ་དབྱངས། རྟ་མགྲིན། དབྱུག་སྔོན་རྣམས་ལའོ། །ཐམས་ཅད་ལས་
བྱེད་སྔགས་རྣམས་ལ། །ཞེས་བྱ་བ་ནི། ལས་ཀྱི་རིགས་རྣམས་ཏེ་སྒྲོལ་མ། རོ་རྡོ་རྗེ་མ། སྒྲིབ་སེལ། ཀུན་བཟང༌། བགེགས་མཐར་བྱེད། སྟོབས་པོ་ཆེ་སྟེ། དེ་རྣམས་ཀྱི་སྤྱི་བོར་ནི། གདོན་༼རྒྱུད་རྡོར་འཕྲེང་ལས། འཇམ་དཔལ་རྡོ་རྗེའི་རིགས་སུ་བཤད་པས་རིགས་གཉིས་པའོ། །༽
མི་ཟ་བའི་ཡེ་ཤེས་བསྒོམ། །ཞེས་བྱ་བ་སྟེ་དབུ་རྒྱན་ལའོ།། ༈ སྔགས་རྣམས་ཐམས་ཅད་ཉིད་ལ་ནི། །ཞེས་པ། རྣམ་པར་སྣང་མཛད་ལ་སོགས་པ་བདག་པོ་ལྔ་ལ་ནི། རྡོ་རྗེ་སེམས་དཔའ་རྣམ་པར་བསྒོམ། །ཞེས་བྱ་སྟེ་དབུ་རྒྱན་
ལ་མི་བསྐྱོད་པ་རྣམ་པར་བསྒོམ་པར་བྱའོ། །༼རྒྱུད་རྡོར་འཕྲེང་ལས། རེག་བྱ་རྡོ་རྗེ་མ་ཡང་དོན་གྲུབ་ཀྱི་རིགས་སུ་བཤད་དེ་རིགས་གཉིས་པའོ།། ༈ གནོད་སྦྱིན་མོ་ནི་རྡོ་རྗེ་མཁའ་འགྲོ་མ་ལ་སོགས་པ་སྟེ། དེ་རྣམས་ཀྱི་སྔགས་ནི་སྐྱེད་པའི་༼
ཁྲོ་བོ་བཅུའི་ཁྲོ་བོ་གཉིས་གཉིས་རྣམ་སྣང་ནས་མི་བསྐྱོད་པའི་བར་ལྔའི་རིགས་སུ་རྒྱུད་རྡོར་འཕྲེང་ལས་གསུངས་སོ།།  ༽ས་བོན་དང་ལ་སོགས་པས་བཟླས་པའི་སྔགས་སོ་འོ། །དེའི་༼རྡོ་རྗེ་རོ་ལངས་མ་ཟེར། ༽རྒྱུད་ནི་སྒྲུབ་པའི་ཕྱག་རྒྱའི་གཟུགས་གང་
ཡིན་པ་སྟེ། གནོད་སྦྱིན་མོའི་དེ་རྣམས་ཀྱི་སྔགས་དང་རྒྱུད་ཀྱི་དབང་བསྐུར་བའི་གནས་སུ་ནི། གཤིན་རྗེ་གཤེད་ཉིད་བརྟག་པར་བྱ་ཞིང་སྟེ་དབུ་རྒྱན་དུ་གཞག་༼དེས་ཕྱག་རྒྱའི་གཟུགས་གང་དུ་བརྒྱུད་པར་བྱ་ཞིང་། བསྒྲུབ་པར་བྱ་བ་ཟེར། ༽པར་བྱའོ། ། 

༈ སྔགས་རྣམས་ཞེས་བྱ་བ་ལ་སོགས་པ་ལ་བཤད་མ་ཐག་པའི་དབང་བསྐུར་བ་ཐམས་ཅད་ལ་སྦྱོར་བས་ན་སྦྱོར་བ་སྟེ། དེ་རྣམས་ཀྱི་སྦྱོར་བའི་སྔགས་ཏེ་ལྷ་རྣམས་ལ་ནི། སྤྱི་བོར་གནས་པའི་བསྐུལ་བ་སྟེ། རྣམ་སྣང་ལ་སོགས་པའི་རིགས་
བདག་ལྔ་རང་རང་གི་ཕྱག་རྒྱ་སྤྱན་མ་སོགས་དང་བཅས་པར་སྙོམས་པར་ཞུགས་པས་རྒྱས་གདབ་བྱའི་ལྷ་རྣམས་ཀྱིས་བདེ་བ་ཆེན་པོ་༼སྦྱོར་སྔགས་སྤྱི་བོ་པ་དག་རྣམས། །ཐམས་ཅད་ལ་ནི་བསྐུལ་བ་ཤིས། །ཞེས་པའི་སྦྱོར་སྔགས་ཞེས་པ་འགྲེལ་པའི་བཤད་པ་དང་མཐུན་ནོ། །
༽རྗེས་སུ་མྱོང་བ་ཤིས་ཏེ་ཚིམ་པར་བྱེད་པ་ཡིན་ནོ་ཞེས། བཅོམ་ལྡན་འདས་དམ་ཚིག་ཆེན་པོ་སྟེ་རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ།། ༈ བསམ་གཏན་ཞེས་བྱ་བ་ལ་སོགས་པ་ལ། དབང་བསྐུར་བའི་བསམ་གཏན་རྒྱས་པར་བཤད་
མ་ཐག་པའི་རིགས་བདག་གིས་དབང་བསྐུར་བ་འདི་ཡིས་སོ། །སྔགས་ནི་ལྷ་རྣམས་ཏེ་དེ་རྣམས་ཀྱི་མཉེས་པ་དང༌། དཀྱིལ་འཁོར་ནི་མཉེས་པར་བྱེད་པའི་སྔགས་ཏེ་སྙིང་པོའོ། །དེ་འཁོར་ཏེ་ལེན་ཅིང་འཛིན་པར་བྱེད་པས་ན་དཀྱིལ་འཁོར་རོ། །དམ་ཚིག་ཆེན་
པོ་སྒྲུབ་བྱེད་པ། །ཞེས་བྱ་བ་ལ། དམ་ཚིག་ཆེན་པོ་ནི་ཕྱག་རྒྱ་ཆེན་པོ་སྟེ། དེ་སྒྲུབ་ཅིང་སྟེ་སྐྱེད་པར་བྱེད་པའོ། །༼དེ་རྣམས་མཉེས་པའི་དཀྱིལ་འཁོར་ནི་མཉེས་པར་བྱ་བ་ལ། དཀྱིལ་ཏེ་སྙིང་པོའོ་ཟེར་༽སྒྲུབ་པ་པོ་རྣམས་ནི་སློབ་པར་བྱེད་བཞིན་པ་རྣམས་
སོ། །དེ་ལ་ཕན་པ་ནི་ཕན་པ་སྐྱེད་པར་བྱེད་པ་སྟེ་དེ་གསུངས་པའོ།། ༈ ད་ནི་ཁྱེའུ་དང་བུ་མོ་མཚན་ཉིད་དང་ལྡན་པའི་སྣོད་ལ་ཡེ་ཤེས་དབབ་པའི་ཆོ་ག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། བགེགས་ཐམས་

ཅད་ཉེ་བར་ཞི་བར་མཛད་པས་ན་སྟོན་པའོ། །ཁམས་གསུམ་གྱི་བདག་པོར་གྱུར་པས་ན་གཙོ་བོའོ། །ཆོས་རྣམས་ཀུན་ནི་གཟུགས་ཀྱི་ཕུང་པོ་ལ་སོགས་པའི་ངོ་བོ་དཀྱིལ་འཁོར་པའི་ལྷ་སྟེ། དེ་རྣམས་ཀྱི་གཙོ་བོ་ཡིན་པས་ན་ཆོས་རྣམས་
ཀུན་གྱི་དབང་ཕྱུག་གོ། རྡོ་རྗེ་གསུམ་༼ཨུ་པ་ས་མ་ཀ་ར་ཏཏ་ཤསྟ་༽མི་ཕྱེད་པའི་ངོ་བོ་ཉིད་ཀྱི་བདག་ཉིད་ཅན་ཡིན་པས་ན། སྐུ་དང་གསུང་དང་ཐུགས་ཡོངས་སུ་དག་པས་སོ། །ཡེ་ཤེས་རྡོ་རྗེ་ནི་ཡེ་ཤེས་ཕབ་པ་ལ་བརྟེན་ནས་འདས་པ་ལ་སོགས་པ་ཡོངས་སུ་
མཁྱེན་པའི་ཆོ་ག་མི་ཕྱེད་པ་སྟེ། དེ་གསུངས་པ་ནི་བཀའ་སྩལ་པའོ།། ༈ རི་རྩེ་ཞེས་བྱ་བ་ལ་སོགས་པ་ལ། རི་བོ་དང་མཐོ་བར་འདྲ་བས་ན་རི་སྟེ་ཁང་པ་རྩེག་མ་ཆེན་པོའོ། །དེའི་རྩེ་མོ་སྟེ་སྟེང་གི་ས་ཕྱོགས་དང༌། ཉམས་ནི་དགའ་བ་དང་ཞེས་བྱ་སྟེ་
གནས་དག་དང༌། ནགས་ཚལ་ཏེ་སྐྱེད་མོས་ཚལ་ལ་སོགས་པ་རྣམས་དང༌། དབེན་པར་ནི་ཞེས་བྱ་བ་ནི་སྐྱེ་བོའི་འདུ་འཛི་དང་བྲལ་བ་རྣམས་ཏེ་དེ་དག་དང༌། ཡིད་དང་རྗེས་སུ་མཐུན་པའི་གནས་གཞན་གང་ཡང་རུང་བར། སྒྲུབ་པ་པོས་མངོན་སུམ་དུ་བྱ་བའི་ཕྱིར། 
བསམ་གཏན་རྡོ་རྗེ་སྟེ་སྔགས་དང་ཡེ་ཤེས་ཀྱི་སྐུའི་ཕྱག་རྒྱ་ཆེན་པོ་རྣམ་པ་གཉིས་ལ་རིམ་གཉིས་ཀྱི་རྣལ་འབྱོར་པས་སོ་སོར་དམིགས་པར་བྱའོ། །༼འདི་ལ་མཉམ་པར་གཞག་པར་བྱ་བའི་ཕྱིར་དང་། ནུས་པ་བསྒྲུབ་པར་བྱ་བའི་ཕྱིར། ཞེས་པ་གསུམ་བྱུང་ཡང་ཕྱི་མ་ལྟར་རོ། །
༽སྔགས་དང་བཟླས་པའི་སྦྱོར་བས་སོ། །ཞེས་བྱ་བ་ལ། སྔགས་ནི་ངག་གི་བཟླས་བརྗོད་དོ། །བཟླས་པ་ནི་རྡོ་རྗེའི་བཟླས་པའོ། །དེ་གཉི་གའི་སྦྱོར་བ་ནི་ཉམས་སུ་བླང་བའོ། །དགོས་པ་ཅིའི་ཕྱིར་སྐུ་གཉིས་ལ་དམིགས་ནས་བཟླས་པ་གཉིས་པོ་འདི་ལྟར་བྱ་ཞེ་ན།

རྡོ་རྗེ་སེམས་དཔའ་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་སེམས་དཔའ་ལ་སོགས་ཀུན། །ཞེས་བྱ་བ་ནི། མི་བསྐྱོད་པ་ལ་སོགས་པའོ། །སྔགས་ཀྱི་བསམ་གཏན་གྱིས་བསྐུལ་བས་ཞེས་བྱ་བ་ནི། རྣལ་འབྱོར་པ་རང་རང་གི་སྔགས་དང༌། རང་རང་གི་ལྷའི་སྐུའི་
ཕྱག་རྒྱ་ལ་དམིགས་པས་རབ་ཏུ་བསྐུལ་ཞིང་རྦོད་པས་སོ། །གསུང་གི་ལས་ཀྱི་བཀའ་བཞིན་དུ། །ཞེས་བྱ་བ་ནི། གསུང་གི་ལས་ཀྱི་བྱ་བ་གང་དང་འབྲེལ་བ་དེ་ནི་གསུང་གི་ལས་ཏེ། འོད་དཔག་ཏུ་མེད་པ་སྟེ་དེའི་བཀའ་ཇི་བཞིན་དུའོ། །ལས་རྣམས་སྣ་ཚོགས་བྱེད་པར་
འགྱུར། །ཞེས་བྱ་བ་ནི། ལས་ཀྱི་ལམ་རྣམ་པ་སྣ་ཚོགས་བྱེད་ཅིང་སྒྲུབ་པར་འགྱུར་བའོ།། ༈ དེ་ལྟར་སྔོན་དུ་བྱས་པ་ལ་སྤྱོད་པའི་སྒྲུབ་པ་པོས། བདག་ཉིད་མི་བསྐྱོད་པའི་སྦྱོར་བ་དང་ལྡན་པས་ཡེ་ཤེས་དབབ་པའི་ཡུལ་དེ་བཞིན་ཉིད་དང༌། ཟླ་བ་
དང་ས་བོན་དང་ཕྱག་མཚན་གྱི་མཚན་མའི་༼འདིར་སྔོན་དུ་རང་གི་ལྷའི་སྔགས་ལ་ཡི་གེ་བཞི་པོ་གདགས་ལ་འབུམ་བཟླ་ཞིང་དེའི་བཅུ་ཆའི་སྦྱིན་བསྲེག་བྱ། ལས་ཚོགས་གཞན་ལ་བཤད་པ་ལྟར་གྱི་བསྐྱེད་རིམ་བརྟན་པ་དང༌། སྤྱོད་པ་བྱ་བ་ཡང་སྔོན་དུ་འགྲོ་དགོས་ཏེ། ཡེ་ཤེས་པ་བཤད་ཚོད་
བཞིན་ཕེབས་པ་ལ་དེ་རྣམས་དགོས་སོ། །༼རིམ་གྱིས་རྡོ་རྗེ་ཆོས་ཀྱི་གཟུགས་ཆེན་པོ། །པདྨ་རཱ་གའི་འོད་དང་འདྲ་བར་བསམས་ལ། མགོ་ལ་ཧཱཿདང་ལྐོག་མ་ལ་ཨཱཿདང་སྙིང་གལ་ཧཱུྃ་འི་ཕྱོགས་རྣམས་སུ་ཡི་གེ་གསུམ་བཀོད་ནས། 
དེར་སྐུ་གསུང་ཐུགས་ཀྱི་རྡོ་རྗེ་ཆེ། །ཞེས་བྱ་བའི་དགོད་པ་སྟེ་ཚོགས་གསུམ་ཡི་གེ་གསུམ་གྱི་ནང་དུ་ཐིམ་པར་བསམས་ཏེ། འདི་ནི་གནས་གསུམ་དུ་ནི་རིགས་བརྟག་གོ། ཞེས་བྱ་བ་ཡིན་ནོ།། ༈ དེ་ལྟར་སྣོད་ཡོངས་སུ་སྦྱང་བའི་བསྐྱེད་ཆོག་

བྱས་ནས། དབབ་པའི་ཆོ་ག་འོག་ནས་བཤད་པ་ཐམས་ཅད་ནི་བྱས་ཤིང་བསྒྲུབས་ན། གདོན་མི་ཟ་བར་གཅིག་ཏུ་འགྲུབ་པར་འགྱུར་ཞིང་རབ་ཏུ་འགྲུབ་པར་ཉེ་བར་འགྲོའོ། །བསྐུལ་དང་ཞེས་བྱ་བ་ལ། བསྐུལ་བ་ནི་འགུལ་བ་
དང་གཡོ་བ་བསྐྱེད་པའོ། །རེངས་པ་ཞེས་བྱ་བ་ནི་ལྷའི་བཀས་དང་པོ་སྣོད་ཀྱི་ཐ་མལ་པའི་ང་རྒྱལ་བསལ་ནས། ཤིང་ལྟར་མི་གཡོ་བར་བྱས་༼གཡོ་དང་རེངས་ཞེས་བྱ་བ་ལ་སོགས་པ་ལ། གཡོ་བ་ནི་འཕར་བ་དང་འདར་བ་དང་འཁོར་བའོ་ཟེར། །༼པའི་གནས་༽
རེངས་པ་ནི་ལྷ་ཕབ་པའི་སྔོན་རོལ་ཏུ་སྣོད་ཐ་མལ་བའི་ངར་འཛིན་བསལ་ནས། ཤིང་ལྟར་མི་གཡོ་བའི་ངོ་བོར་གནས་པའི་གནས་སྐབས་སོ། །ཞེས་པ་ལྟར་ཏེ། སྣོད་མངོན་བྱང་ལྔས་སྣང་མཐར་བསྐྱེད་དེ། ཐ་མལ་གྱི་རྟོག་པས་མི་གཡོ་བར་བྱས་པའོ། །༽སྐབས་སོ། །ལྷ་ཆེན་པོ་
ནི་རྡོ་རྗེ་སེམས་དཔའ་ལ་སོགས་པ་འཇིག་རྟེན་ལས་འདས་པའི་ལྷ་རྣམས་རབ་ཏུ་ཞུགས་ནས་བབས་པའི་སྐད་ཅིག་ལ་ལུས་ལ་ལྷ་བཞུགས་པའོ། །ལྷ་ཆེན་པོ་དེས་འདས་པ་ལ་སོགས་པའི་དོན་ཇི་ལྟ་བ་བཞིན་དུ་སྟོན་པ་ནི། འཕགས་པའི་ལམ་
དེ་དབབ་པ་བཞི་པོ་དེ་དག་ནི། གང་ཞིག་རྡོ་རྗེ་གྲུབ་པའི་ངོ་བོ་ཉིད་གང་ཡིན་པའི་རྡོ་རྗེ་གྲུབ་པ་དེས། བརྟུལ་ཞུགས་ཀྱི་སྤྱོད་པ་བྱང་བར་གྱུར་པས་དེ་ལྟར་བྱས་ན་རྟག་པར་འགྲུབ་པར་འགྱུར་ཞིང༌། རབ་ཏུ་འགྲུབ་པར་ཉེ་བར་འགྲོ་བར་འགྱུར་རོ། ། 
༈ སྣོད་ཀྱི་མཚན་ཉིད་བསྟན་པར་བྱ་བའི་ཕྱིར། བུ་མོ་ཞེས་བྱ་བ་ལ་སོགས་པ་གསུངས་ཏེ། བུ་མོ་ལོ་གྲངས་བཅུ་གཉིས་ཀྱི་ཚད་ལ་གཞོན་ནུ་མའི་ཚུལ་མ་ཉམས་ཤིང་གཙང་བའམ། ཁྱེའུ་ལོ་དེའི་ཚད་ཙམ་ལ་བུད་མེད་ཀྱི་ཡུལ་དང་མ་འཕྲད་

པ་མཚན་ཉིད་ཐམས་ཅད་ཡོངས་སུ་རྫོགས་པ་སྟེ། ཡན་ལག་དང་ཉིང་ལག་མ་ཚང་བ་མེད་པ་བཟུང་ནས། སྔར་བཤད་པའི་རིམ་གྱིས་མངོན་པར་སྦྱངས་ལ། དབབ་པ་བཞི་པོ་རབ་ཏུ་བརྟག་པར་བྱའོ། །ཆོ་ག་ཐམས་ཅད་བྱས་ནས་ནི། །ཞེས་བྱ་བ་ནི། སྣོད་
མངོན་པར་སྦྱང་བ་ལ་སོགས་པ་དང་པོ་བྱས་ཤིང་རྫོགས་ནས་སོ། །ལས་རྣམས་རབ་ཏུ་བསྒྲུབ་པར་བྱ། །ཞེས་བྱ་བ་ནི། དེའི་འོག་ཏུ་དབབ་པའི་ལས་རབ་ཏུ་བསྒྲུབ་པར་བྱ་བའོ།། ༈ རྣམ་པ་གཞན་དུ་བྱས་ན་ནི། །ཁམས་གསུམ་སྐྱེ་བོས་
དཔྱས་པར་འགྱུར། །ཞེས་བྱ་བ་སྟེ། ཡེ་ཤེས་འབེབས་ཚུལ་སྔར་བཤད་པ་དེ་ལྟར་མ་བྱས་ན་མཆོག་དང་འབྲིང་དང༌། ཐ་མའི་ཁམས་གསུམ་པའི་སྐྱེ་བོས་དཔྱས་ཤིང་སྨད་པར་འགྱུར་རོ།། ༈ དབབ་པའི་ཆོ་ག་དེ་ལ་ནི་སྙིང་པོའི་སྔགས་ཀྱི་ཚིག་འདི་
དག་ཡིན་ཏེ་ཞེས་བྱ་བ་ནི། ཐུགས་ལས་བྱུང་བའི་ཕྱིར་སྙིང་པོའོ། །སྣོད་མིན་ལ་གསང་བ་ཡིན་པས་ན་སྔགས་སོ། །ཡི་གེ་ནི་ཧཱུྃ་ལ་སོགས་པ་བཞིའོ། །དེ་རྣམས་ཉིད་ཚིག་སྟེ་དབབ་པའི་གཞིར་གྱུར་པས་སོ། །སྒྲུབ་པ་པོས་རིམ་པ་འདིས་དབབ་པར་བྱའོ། །
དེ་ལྟར་བྱས་པས་ཕབ་པའི་སྣོད་ནི་ནམ་མཁའི་ཁམས་ནི་ཞེས་བྱ་བ་ལ་སོགས་པ་ལ། ཡུལ་ལ་ཕྱིར་འཕྱར་བའི་རྣམ་པར་ཤེས་པ་དང་བྲལ་བས་ནམ་མཁའི་ཁམས་༼ཚིག་གིས་སྐད་དོད་བཱ་ད་ནི་ཚིག་ལ་འགྲོ་ཡང་འདིར་གནས་ལ་བསྒྱུར་དགོས་སོ། །༽ལྟར་སྟོང་
པར་གྱུར་ལ། སེམས་མེད་ཅིང་སྟེ་ཤི་བའི་ལུས་ལྟ་བུར་རེ་ཞིག་མི་གཡོ་ལ། དེ་ནས་འཕར་བ་སོགས་འབྱུང་ངོ་འོ། །རྟོག་པ་ཐམས་ཅད་རྣམ་སྤངས་དང༌། །ཞེས་པ་ནི། རྟོག་པ་དང་བྲལ་བའོ། །རྡོ་རྗེ་སེམས་དཔའ་བདག་ཉིད་ཀྱང༌། །ཞེས་པ་ནི།

རྡོ་རྗེ་སེམས་དཔའ་འང་མངོན་སུམ་དུ་བབས་པར་འགྱུར་རོ། །ཞེས་སྒོམ་པའི་ཆེ་བའི་བདག་ཉིད་གསལ་བར་བྱས་པ་ཡིན་ནོ། །ཆོ་ག་བཞིན་དུས་བྱས་ན་འབབ། །ཅེས་བྱ་བ་ནི་དབབ་པའི་ཆོ་གས་འབབ་པའོ། །ཡི་གེ་བཞི་འགོད་
པའི་དགོས་པ་བསྟན་པར་བྱ་བའི་ཕྱིར། ཧཱུཾ་ནི་ཞེས་བྱ་བ་ལ་སོགས་པ་གསུངས་ཏེ། ཧཱུཾ་ལ་ནི་རྡོ་རྗེ་སེམས་དཔའི་བདག་ཉིད་དེ། ཐུགས་རྡོ་རྗེ་བཞུགས་ལ། ཧཱ་ལ་ནི་སྐུ་རྡོ་རྗེ་བཞུགས་ལ། ཨཱཿལ་ནི་ཆོས་འཛིན་པའི་རྒྱལ་པོ་སྟེ་འོད་དཔག་ཏུ་མེད་པ་བཞུགས་ཏེ། 
འདི་ནི་གསང་ཚིག་བསྟན་པའོ། །ཞེས་བྱ་བ་ལ། ཡི་གེ་གསུམ་གྱི་གསང་ཚིག་བསྟན་པ་འདི་གང་ཡིན་སྙམ་ན། གསང་ཚིག་བསྟན་པ་ནི་ཡེ་ཤེས་དབབ་པའི་ཡུལ་ལ་བསྟན་པའོ་ལོ། །ཛྷཱཻཿནི་སྐུལ་བར་བྱེད་པར་བཤད། །ཅེས་བྱ་བ་སྟེ། སྐུལ་བ་སྟེ་
འཕགས་པ་སྐྱེད་ཅེས་བྱ་བར་བཤད་དོ། །འགུལ་བ་ནི་འཁོར་ལོ་བཞིན་དུ་འཁོར་བའོ། །གཡོ་བ་ནི་བསྐྱོད་པ་སྟེ། དེ་དག་ལ་ཡང་ཛྷཱཻཿཞེས་པ་ཉིད་བསྐུལ་བ་ཡིན་པར་བཤད་དེ། ཛྷཱཻཿཞེས་བྱ་བ་འདི་ཉིད་ཀྱིས་སྐུལ་བ་ཐམས་ཅད་ནི་སྟེ། སྐུལ་བ་ལ་
སོགས་པ་གསུམ་ལ་ཡང་གསང་བ་སྟེ། སྙིང་པོར་གྱུར་པ་ཡིན་པར་བཤད་དོ། །དེ་ལྟར་བཤད་པའི་ཆོ་གས་བབས་པར་གྱུར་ནས། ས་གཞི་ལས་ཁྲུ་གང་ཙམ་མམ་དེ་ལས་ལྷག་པར་ནམ་མཁའ་ལ་འཕགས་༼རེངས་པ་ལ་སོགས་པ་གསུམ་ལ་ཡང་ཟེར། 
༽པར་འགྱུར་རོ། །རྡོ་རྗེ་སེམས་དཔའ་སྟེ་མི་བསྐྱོད་པའི་ཏིང་ངེ་འཛིན་དང༌། ཡི་གེ་ཧཱུྃ་གིས་རབ་ཏུ་བསྐུལ་ཞིང་གསལ་བར་བྱས་པས། ལྷ་རྣམས་རྡོ་རྗེ་སེམས་དཔའི་བཀའ་ལས་འདས་པས། འཇིགས་ཤིང་སྐྲག་ལ་འཁྲུལ་བས་འཕར་བར་འགྱུར་

རོ། །སྔ་མ་བཞིན་དུ་ཞེས་བྱ་བ་ལ་སོགས་པ་ལ། ས་བོན་ཐ་མ་ཛྷཱཻཿའདིའི་ཇི་ལྟར་རྣམ་པ་གང་གིས་གསང་བ་ཐོབ་པ་སྟེ། འབེབས་པར་བྱེད་པ་དེ་བཞིན་དུ། ས་བོན་ལྷག་མ་གསུམ་ཡང་ཇི་ལྟར་ཐ་མ་ཨཱཿནས་བརྩམས་ཏེ། ས་བོན་དང་པོ་ཧཱུཾ་གྱི་
འི་བར་དུ་དེ་དང་འདྲ་བར་འབེབས་པར་བྱེད་པའོ།། ༈ འདིར་མདོར་བསྡུས་པ་ནི་འདི་དག་ཡིན་ཏེ། དེ་ལ་དང་པོར་སྒྲུབ་པ་པོས་རི་བོ་ལ་སོགས་པ་ཡིད་དུ་འོང་བའི་གནས་སུ། སྔོན་དུ་བྱ་བའི་སྤྱོད་པ་བྱས་ཤིང༌། ལྷའི་རྣལ་འབྱོར་ལ་སེམས་
བརྟན་པས་སྣོད་ལ་དབབ་པར་འདོད་པས། རང་མི་བསྐྱོད་པའི་ཏིང་ངེ་འཛིན་ཇི་ལྟ་བ་བཞིན་དུ་དམིགས་ཏེ། མཚན་ཉིད་དང་ལྡན་པའི་སྣོད་ལྷག་པར་གནས་པའི་ཆོ་ག་བྱས་ནས། འོད་དཔག་ཏུ་མེད་པ་ཇི་ལྟ་བ་བཞིན་དུ་བསྐྱེད་པར་བྱས་ཏེ། སྤྱི་བོ་
དང་ལྐོག་མ་དང་སྙིང་ག་རྣམས་སུ་ཡི་གེ་གསུམ་བཀོད་ནས། ཡི་གེ་གསུམ་པོ་དེར་དགོད་པ་རྡོ་རྗེ་གསུམ་ནང་དུ་བསྟིམས་ཏེ། སྣོད་༼ལྷག་པར་རྙེད་པར་བྱས་ཏེ་ཟེར། ༽ཀྱི་རྐང་པའི་མཐིལ་ནས་ཁོང་སྟོང་ལྟ་བུར་བསམས་ལ། འོག་ཏུ་རླུང་
དང་མེའི་དཀྱིལ་འཁོར་གྱི་སྟེང་ན། རྐང་མཐིལ་དུ་གནས་པའི་ཡི་གེ་ཛྷཱཻཿདམར་པོ་ལས་བྱུང་བའི་འོད་ཟེར་ཁ་གྱེན་དུ་བལྟས་པའི་ཚོགས་༼དེ་ནས་རེངས་པར་འགྱུར་རོ་ཟེར། ༽རྣམས། རྐང་པའི་མཐིལ་གྱི་དབུས་སུ་ཞུགས་ནས། སྤྱི་བོའི་གཙུག་
ཏུ་ཕྱིན་པས་ལུས་ཤེལ་སྒོང་ལྟར་ཡང་དག་པར་སྦྱངས་ནས། ཡེ་ཤེས་ཀྱི་ངོ་བོར་གྱུར་པའི་སེམས་དཔའ་སྣང་མཐའ་འོད་གསལ་བར་གཞུག་པར་བྱའོ། །དེ་ནས་ནི་འགུལ་བར་འགྱུར་ཏེ། ༼ཡང་ལྡང་བའི་སྣོད་ཟེར། ༽ཡང༌འོད་གསལ་དུ་བཅུག་

པ་དེ་ལྡང་བར་བྱ་བསྟེ། དེ་ལས་ལངས་པའི་སྣོད་སྣང་མཐར་བསྒོམ་པའི་ཕྱིར་སྣོད་ཀྱི་སྙིང་གའི་པདྨའི་སྟེང་དུ་ཡི་གེ་ཧཱུཾ་བསམས་ལ། དེ་ཡོངས་སུ་གྱུར་པ་ལས་བྱུང་བའི་རྡོ་རྗེ་སེམས་དཔའ་སྟེ་མི་བསྐྱོད་པ་བསྒོམ་པར་བྱའོ། །
དེ་བཞིན་དུ་མགོ་ལ་ཧཿཡོངས་སུ་གྱུར་པ་ལས་བྱུང་བའི་སྐུ་རྡོ་རྗེའོ། །ཡང་ལྐོག་མར་ཨཱཿལས་བྱུང་བའི་འོད་དཔག་ཏུ་མེད་པ་དེ་རྡོ་རྗེ་གསུམ་ཡུམ་དང་བཅས་པ་བསྒོམས་ལ། ཡང་ཛྷཱཻཿའི་འོད་ཀྱིས་རྡོ་རྗེ་གསུམ་ཡབ་ཡུམ་ཡང་དག་པར་བསྐུལ་ལ། 
དེ་གསུམ་སྙོམས་པར་ཞུགས་པ་ལས་ཐབས་ཀྱི་ཡེ་ཤེས་བྱང་སེམས་ཀུནྡ་ལྟ་བུ་འབྱུང་བར་བྱས་ནས། དེའི་རྒྱུན་བབས་པས་ལུས་གང་བར་བསམས་ན། ལྷ་ཆེན་པོའི་གནས་སྐབས་ཐོབ་པར་འགྱུར་རོ། །སྣོད་ལ་བབས་པར་ཤེས་ནས་བསྐུལ་བ་སྟེ་གཡོ་
བ་ལ་སོགས་པ་བྱ་བའི་ཕྱིར། ཧཱུཾ་ལ་སོགས་པའི་ས་བོན་བཞི་དྲིལ་བུ་དཀྲོལ་བ་དང་བཅས་པས་བརྗོད་པར་བྱས་ལ་བརྩལ་ལོ། །དེ་ནས་འགུལ་བ་ལ་སོགས་པས་སྣོད་ལ་བབས་པ་བརྟན་པོར་གྱུར་པར་རྟོགས་ནས། འཕགས་པའི་ལམ་གྱི་གནས་
སྐབས་ལྐོག་ཏུ་གྱུར་པའི་དོན་ཤེས་པ་འཐོབ་པར་བྱ་བའི་ཕྱིར། ལྐོག་མའི་ཕྱོགས་ན་གནས་པའི་གསུང་༼ཞིང་འབད་རྩོལ་བྱའོ། །༽གི་རྡོ་རྗེ་ལ། སྙིང་གའི་ཕྱོགས་ཀྱི་ཐུགས་རྡོ་རྗེ་ལས་བྱུང་བའི་འོད་ཀྱི་ཚོགས་སྟེང་དུ་འགྲོ་བས་ཡང་དག་པར་
བསྐུལ་བར་གྱུར་པར་བསམས་ལ། བྲཱུ་ཧི་བཛྲ་རྡོ་རྗེ་སྨྲོས་ཤིག་ཞེས་བརྗོད་ན་དྲིས་པའི་དོན་བདེན་པར་གང་ཡིན་པ་དེ་སྟོན་པར་འགྱུར་རོ། །དེ་ལྟར་བྱས་ནས་དཀྱིལ་འཁོར་དུ་འཇུག་པའི་སྐབས་ཡིན་ན་མེ་ཏོག་དོར་བ་དང་ལ་སོགས་པས་དེ་

མིན་ཀྱང་བྱ་བ་གཞན་བྱེད་པའི་དགོས་པ་བསྒྲུབས་ཏེ། ཧཱུཾ་ཧཿཨཱཿམུཿཞེས་བརྗོད་དེ་ལྷ་གཤེགས་སུ་གསོལ་ལ་སྣོད་རང་གི་གནས་སུ་བཞག་སྟེ། དེའི་གནས་གསུམ་དུ་ཡི་གེ་གསུམ་གྱི་གོ་ཆ་དང་ལ་སོགས་པ་མཱ་མ་ཀཱིའི་སྔགས་བཟླས་པས་བསྲུང་
བར་བྱའོ།། ༈ དེ་ལྟར་སྣོད་ལ་དབབ་པས་རང་གི་བྱ་བ་དང༌། གཞན་གྱི་བྱ་བ་གང་བྱ་རྒྱུ་ཡིན་པ་ངེས་པར་བྱས་ནས། གདུག་པ་འདུལ་བ་ལ་ཞུགས་པའི་སྒྲུབ་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་
གཤེགས་པ་ཀུན་ནི་སྤྱན་ལ་སོགས་པ་སྟེ། དེ་རྣམས་ཀྱི་བདག་པོའོ། །སྐུ་གསུམ་ནི་སྐུ་དང་གསུང་དང་ཐུགས་སོ། །དེའི་གནས་ནི་འོད་གསལ་བ་སྟེ་དེས་ཡོངས་སུ་དག་པས། གསུང་ནི་འདི་སྐད་བཀའ་སྩལ་པའོ།། ༈ རྩེ་གཅིག་མ་གྱུར་པ་ཡིས་ཀྱང༌། །
ཞེས་བྱ་བ་ནི། ཞིང་དང་ཚོང་དང་བསྙེན་བཀུར་ལ་སོགས་པ་ལ་ཞུགས་པ་རྣམས་ཀྱིས་ཀྱང་བརྟུལ་ཞུགས་བརྟན་པས་ཏེ་དགྲ་བོ་ཚར་གཅོད་པ་ལ་བརྩོན་པས་འདི་དག་བྱའོ། །སྦྱོར་བ་གཞན་མིན་པས་བྱ་བ། །ཞེས་པ་ནི། རྣམ་པར་སྣང་མཛད་ལ་སོགས་པ་
ནས། གནོད་མཛེས་ལ་ཐུག་པའི་བར་དེ་རྣམས་ཀྱི་སྦྱོར་བ་ནི་སྦྱོར་བ་གཞན་ཡིན་ཏེ། དེ་བས་ན་མི་བསྐྱོད་པའི་སྦྱོར་བས་གདུག་པ་རྣམ་པར་གཞིག་པ་འདི་བྱའོ་ཞེས་བྱ་བའི་བར་དུའོ། །མི་བསྐྱོད་པའི་རྣལ་འབྱོར་གྱིས་ཞེས་པ་ནི་དཀྱིལ་འཁོར་གྱི་གཙོ་བོ་ལ་དགོངས་ལ། 
དེ་ཡང་འདི་གཙོ་ཆེ་བར་སྟོན་གྱི་ངེས་པ་ནི་མ་ཡིན་ནོ།། ༈ འདིར་མི་བསྐྱོད་པ་ཤིན་ཏུ་དྲག་པོའི་ཏིང་ངེ་འཛིན་གཞན་གཉིས་སྔོན་དུ་བྱ། ལས་སྦྱོར་གྱི་དུས་སུ་དུར་ཁྲོད་ཅེས་བྱ་བ་ལ་སོགས་པ་ལ། དགྲ་བོའི་གཟུགས་བརྙན་དུར་ཁྲོད་ཀྱི་སོལ་བ་དང༌། དུག་དང་ད་ཏུ་

ར་ཀ་དང་སྐེ་ཚེ་དང་ལན་ཚྭ་དང༌། ཡུངས་མར་དང་ལ་སོགས་པས་ཁྲག་ལས་བྱས་ནས་བཞག་སྟེ། མངོན་སྤྱོད་ཀྱི་རྫས་ཉིད་ཀྱིས་དུར་ཁྲོད་ཀྱི་རས་ལ་བསྒྲུབ་པར་བྱ་བའི་མིང་སྔགས་དང་སྤེལ་བ་བྲིས་ཏེ། ༼
སྔོན་པོ་འདབ་མ་གསུམ་པ་གཅིག་ཡིན་ཟེར། ༽བསྒྲུབ་པར་བྱའི་སྙིང་གར་བཅུག་ལ། རྫས་ལིང་ག་ལ་དེའི་རྣམ་ཤེས་དགུག་པ་དང་དོན་དུ་ཞེན་པ་སྔོན་དུ་འགྲོ་བས། ལྷོ་ཕྱོགས་སུ་ཁ་བལྟས་ལ་སྐྲ་བཤིག་ཅིང་གཅེར་བུར་བྱུང་
ནས། གཤིན་རྗེ་གཤེད་ལ་སོགས་པ་ཁྲོ་བོ་གང་ཡང་རུང་བའི་སྔགས་གསང་བའི་སྤེལ་ཚིག་དང་བཅས་པ་ཐུན་བཞིའམ་གསུམ་དུ་བཏོན་ན། ཁམས་གསུམ་དག་ཀྱང་འཇིག་པར་བྱེད་དོ། །ཞེས་བྱ་བ་ནི། ཤིན་ཏུ་ཁྱད་པར་དུ་འཕགས་པར་
གསུངས་པའོ། །དུར་ཁྲོད་རོ་བསྲེགས་ཞེས་བྱ་བ་ལ་སོགས་པ་ལ། རོ་བསྲེགས་པའི་ཐལ་བ་ཡུངས་མར་དང་སྦྲུས་པ་ལས་དགྲའི་གཟུགས་བརྙན་བྱས་ནས། དེའི་རྣམ་པར་ཤེས་པ་ནང་དུ་བཅུག་ལ། དེ་བཞིན་དུ་མི་བསྐྱོད་པའི་ཏིང་ངེ་
འཛིན་ལ་གནས་པའི་རྣལ་འབྱོར་པས། ཁྲོ་བོའི་སྔགས་སྟོང་ངམ་བརྒྱ་རྩ་བརྒྱད་དུ་བཟླས་པས་ཀྱང་ངེས་པར་འཆི་བར་འགྱུར་རོ།། ༈ དཀྱིལ་འཁོར་གྲུ་གསུམ་ཞེས་བྱ་བ་ལ་སོགས་པ་ལ། རོ་བསྲེགས་པའི་ཐལ་བ་ལས་
མེའི་དཀྱིལ་འཁོར་གྲུ་གསུམ་དུར་ཁྲོད་དུ་བྲིས་ལ། དེར་ཤིང་ཚེར་མ་ཅན་གྱིས་མེ་སྦར་ལ་བ་ལང་གི་ཤ་ལ་སོགས་པ་ལས། དགྲ་བོའི་གཟུགས་བརྙན་ཇི་ལྟ་བ་བཞིན་དུ་བྱས་ཏེ། དགུག་པ་ལ་སོགས་པ་སྔོན་དུ་འགྲོ་བས་སྔ་མ་

བཞིན་དུ་སྔགས་བཟླས་ལ། གཏུབ་ཅིང་གཏུབ་ཅིང་མེ་ལ་སྦྱིན་སྲེག་བྱའོ། །གཞིག་པར་དཀའ་བའི་རྡོ་རྗེའང་གདོན་མི་ཟ་བར་འཇིག། ཅེས་བྱ་བ་ནི། ལས་ཀྱི་ཆེ་བའི་བདག་ཉིད་བསྟན་པའོ། །ཤ་ཆེན་ཞེས་བྱ་བ་ལ་སོགས་པ་ལ། སྲོག་འཇིག་པའི་ལས་གང་ཡིན་པ་ལ་
ཤ་ཆེན་པོ་ལས་སྔ་མ་བཞིན་དུ་བྱ་སྟེ། ཤ་ལས་བྱས་པའི་སྦྱོར་བ་ཐམས་ཅད་ཀྱི་ནང་ན། རྡོ་རྗེ་ལས་བྱུང་བ་ཤ་ཆེན་ལས་བྱས་པ་ནི། ཤིན་ཏུ་མི་བཟད་པ་ཡིན་པར་བཤད་དོ། །དེ་ཉིད་ཀྱི་ཕྱིར་འདི་ནི་དགྲ་རྣམས་ཐམས་ཅད་ཀྱི། འཇིག་པ་ཤིན་ཏུ་མི་བཟད་ཡིན། །
ཞེས་བྱ་བ་གསུངས་སོ། །དགྲའི་ཞེས་བྱ་བ་ལ་སོགས་པ་ལ། ཆོས་མཆོག་ཅན་ཏེ་སྨེ་ཤ་ཅན་ལ་སོགས་པའི་བཤང་བ་དང༌། གཅི་བ་ལས་དགྲའི་གཟུགས་བརྙན་བྱས་ལ། དགུག་པ་སྔོན་དུ་འགྲོ་བས་སྔགས་བཟླས་ཏེ། ཐབ་ཁུང་གྲུ་གསུམ་པའི་ནང་དུ་ཚེར་མའི་མེ་ལ་
གཏུབས་ཤིང་གཏུབས་ཤིང་བསྲེགས་ན། སངས་རྒྱས་དག་ཀྱང་ངེས་པར་འཇིག་པར་འགྱུར་རོ་ཞེས་གསུངས་སོ། །དགྲའི་གཟུགས་བརྙན་ཞེས་བྱ་བ་ལ་སོགས་པ་ལ། ཆུ་བོ་འབབ་པའི་འགྲམ་གཉིས་ཞེས་བྱ་བ་ནི། ནུབ་ཕྱོགས་ཀྱི་རྒྱ་མཚོ་འབབ་པའི་ཆུ་བོ་སྟེ། 
དེའི་འགྲམ་གཉིས་ཀྱི་ས་བླངས་ལ་དགྲའི་གཟུགས་བརྙན་བྱས་ཏེ། ཤྲིང་གི་ལ་སོགས་པའི་དུག་དང༌། པོ་སོ་འཆའི་ཚེར་མ་དང༌། སང་གོ་ཙ་སྦལ་པ་དཀར་པོ་ལ་སོགས་པའི་དུག་གམ། སརྦཱཾ་སྦྲུལ་ཀན་ཊ་ཀའི་དུག་ཏིལ་གྱི་འབྲས་བུ་ཙམ་གྱིས་གཟུགས་
བརྙན་གྱི་ལུས་བཀང་ལ། སྦས་ནས་ཆེ་གེ་མོ་མཱ་ར་ཡ་༼ཤྲིང་གི་ནི་དུག་དམར་པོ་སྟེ། བའི་རྭ་ལ་བསྐུས་ན་འོ་མ་དམར་པོར་འོང་བའི་དུག་གོ། ༽ཕཊ་ཅེས་བྱ་བས་བསྐུལ་ན། སངས་རྒྱས་ཀྱང་ངེས་པར་འཇིག་༼ཚེར་མ་ཅན་ཏེ་སྦྲུལ་རུས་པའི་མཆེ་བ་ཅན་ཡིན་ཟེར།

༽པར་འགྱུར་རོ། །ཞེས་གསུངས་སོ། །སྐེ་ཚེ་ཞེས་བྱབ་ལ་སོགས་པ་ལ། སྐེ་ཚེ་ལ་སོགས་པའི་རྫས་རྣམས་ལས་དགྲའི་གཟུགས་བརྙན་བྱས་ལ། དེ་བཞིན་དུ་ཚེར་མ་ཅན་གྱི་མེ་ལ་སྦྱིན་བསྲེག་བྱ་སྟེ། འདི་ནི་སངས་རྒྱས་ཐམས་
ཅད་དེ། བསྒྲུབ་པར་བྱ་བ་ཉིད་དུ་མངོན་པར་འདོད་པ་རྣམས་ཀྱི་གསད་པར་བྱ་བ་ལ། འདི་དག་ཉིད་གཙོ་བོ་ཡིན་པར་བཤད་དོ། །གསོད་པའི་ལས་འདི་དག་ཐམས་ཅད་ཀྱང༌། དཀོན་མཆོག་གསུམ་ལ་གནོད་པ་བྱེད་པ་རྣམས་བཟློག་པར་བྱ་བའི་ཕྱིར། བསྐྱེད་པའི་རིམ་པ་
མཐར་ཕྱིན་པ་དང་ལྡན་པ་རྣམས་ཀྱིས་བྱ་བར་གསུངས་པ་ཡིན་ནོ།། ༈ རྫོགས་པའི་རིམ་པ་ལ་གནས་པའི་གསོད་པའི་ལས་ཀྱི་ངེས་དོན་ཀྱང་ལེའུ་དགུ་པ་ལས་གསུངས་པའི་ཚུལ་དུ་བྱ་བར་ཤེས་པར་བྱའོ།། ༈ སོལ་ཁུས་ཞེས་བྱ་བ་
ལ་སོགས་པ་ལ། དུར་ཁྲོད་ཀྱི་སོལ་བའི་ཁུ་བས་གཤེར་བར་བྱས་པའི་གོས་གྱོན་ལ། ལིང་ག་སྟེ་སེམས་ཁྲོས་པས། སྐེ་ཚེ་ལ་སོགས་པ་ལས་བྱས་པའི་དགྲ་བོའི་གཟུགས་བརྙན། མི་བསྐྱོད་པའི་སྦྱོར་བ་དང་ལྡན་པའི་རྐང་པས་མནན་ནས། ཆེ་གེ་མོ་
རཀྵ་སཻཿགྲིཧྣ་པ་ཡ་སྲིན་པོ་རྣམས་ཀྱིས་ཁྱེར་དུ་ཆུག་ཅེས་བྱ་བའི་བསྐུལ་བའི་ཚིག་དང་ལྡན་པར་གནོད་མཛེས་ཀྱི་སྔགས་བཟླས་ན་སྲིན་པོས་འཁྱེར་བར་འགྱུར་རོ། །རུས་ཕྱེ་ཞེས་བྱ་བ་ལ་སོགས་པ་ལ། མི་རུས་ཀྱི་ཕྱེ་མ་དང་ཁྲག་དང་དུག་རྣམས་ལས་
དགྲའི་གཟུགས་བརྙན་བྱས་ལ། བཤད་མ་ཐག་པའི་ཆོ་ག་བཞིན་དུ་མནན་ནས་བཟླས་བརྗོད་བྱའོ། །དེ་ལྟར་བྱས་པའི་སྦྱོར་བའི་ཆེ་བའི་མཐུ་བསྟན་པར་བྱ་བའི་ཕྱིར། རྡོ་རྗེ་སེམས་དཔའང་སྲིན་པོས་འཁྱེར་བར་འགྱུར་རོ། ཞེས་གསུངས་པ་ཡིན་ནོ། །སྐེ་ཚེ་

ཞེས་བྱ་བ་ལ་སོགས་པ་ལ། སྐེ་ཚེ་དང་བཤང་གཅི་ལ་སོགས་པ་ལས་དགྲ་བོའི་གཟུགས་བརྙན་བྱས་ནས། དེ་བཞིན་དུ་རྐང་པས་ཡོངས་སུ་མནན་ལ། ཆེ་གེ་མོ་མ་ཧཱ་དཱ་ཧེ་ན་གྲིཧྣ་པ་ཡ་རབ་ཏུ་ཚ་བས་ཁྱེར་དུ་ཆུག་ཅིག་ཅེས་པ་དང༌། བདུད་རྩི་ཐབ་སྦྱོར་གྱི་སྔགས་
བརྗོད་ལ། བསྒྲུབ་པར་བྱ་བའི་ལུས་ལ་རིམས་དང་ཚ་བ་བསྐྱེད་པར་བྱའོ།། ༈ དེ་ལ་ཞེས་བྱ་བ་ལ་སོགས་པ་ལ། གང་བཤད་མ་ཐག་པའི་དྲག་པོའི་ལས་དེ་དག་ཐམས་ཅད་ལ། འོག་ནས་འཆད་པའི་དེ་བཞིན་གཤེགས་པ་ཐམས་ཅད་ཀྱི་དམ་
ཚིག་ཆེན་པོའི་རྡོ་རྗེ་ཁྲོ་བོ་ཞེས་བྱ་བ་བདུད་རྩི་ཐབས་སྦྱོར་ཏེ། དེའི་སྙིང་པོ་ནི་གསོད་པའི་ཡུལ་ལ་ཕྲེང་བའི་སྔགས་ཤིན་ཏུ་དམ་པར་གྱུར་པ་ཡིན་ཏེ། ན་མཿཞེས་བྱ་བ་ལ་སོགས་པ་སྔར་བཤད་པ་རྣམས་སོ། །སྦྱིན་སྲེག་ཅེས་བྱ་བ་ལ་སོགས་པ་ལ། སྦྱིན་སྲེག་གི་རྣམ་པ་ནི་
བཤད་ཟིན་ཏོ། །བསམ་གཏན་ནི་འོག་ནས་བཤད་པའི་མཚན་ཉིད་ཅན་ཏེ། སྦྱིན་སྲེག་དེའམ་བསམ་གཏན་དེ་ནི་ལུས་དང་ངག་སེམས་༼སྔགས་དམིགས་བསལ་མེད་པ་ཐམས་ཅད་ལ་བདུད་རྩི་འཁྱིལ་པའི་སྔགས་བཟླའོ། །དེ་ཡང་སརྦ་བིགྷྣཱན་ཞེས་པ་སྤངས་ལ། དེའི་ཚབ་མར་བསྒྲུབ་བྱའི་མིང་སྤེལ་ཚིག་དང་བཅས་པ་
གཞུག་གོ། ༽འཇིག་པ་སྟེ། དགྲ་བོའི་ལུས་ལ་སོགས་པ་འཇིག་པའོ། །མ་ཡེངས་པ་ཡི་སེམས་ཀྱིས་བྱ། །ཞེས་བྱ་བ་ནི། རྩེ་གཅིག་པའི་ཡིད་ཀྱིས་གསོད་པའི་ལས་ཀྱི་མཆོག་འདི་བྱའོ།། ༈ རྡོ་རྗེ་སེམས་དཔའ་ཞེས་བྱ་བ་ལ་སོགས་པ་ལ། གསད་
ལས་གང་བྱེད་ཀྱང་ལས་རྒྱལ་མཆོག་གི་དུས་སུ། རང་གི་ཕྱག་གཡས་ཀྱི་རྡོ་རྗེ་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་རྒྱུད་ལ་ཡོད་པའི་ཞེ་སྡང་ཐམས་ཅད་འོད་ཟེར་ནག་པོའི་རྣམ་པར་གཅིག་ཏུ་བྱས་ཏེ་དྲངས་པ་ཡོངས་སུ་གྱུར་པ་ལས། འབྱུང་པོ་ནག་པོའི་གཟུགས་སུ་བསམས་ནས། དེ་བསྒྲུབ་

བྱ་དགྲ་བོ་ལ་བསྟིམས་པས་དགྲ་བོ་དེ་རྡོ་རྗེ་སེམས་དཔའ་སྟེ། །རྡོ་རྗེ་གནོད་སྦྱིན་སྲིན་པོའི་གཟུགས་ཅན་སྟོབས་ཆེ་ཞིང་ཕ་རོལ་གནོན་པ་ལ། རྣམ་པར་བགྲད་པ་འཇིགས་འཇིགས་ལྟ་བུ་སྟེ། སྨིན་མ་བསྐྱོད་པ་ལ་སོགས་པ་དང་ལྡན་
ཞིང༌། རྣམ་པར་འཚེ་བ་ལ་བརྩོན་པ་སྟ་རེ་དང་ཐོ་བ་ཕྱག་སྟེ་ལག་པ་ན་བསྣམས་པར་བསྒྲུབ་པར་བྱ་བ་འདི་ལྟ་བུར་དང་པོར་བསམས་ནས་མཁའ་དབྱིངས་ཞེས་སོགས་འོག་ནས་བཤད་པའི་བསམ་གཏན་འདི་རབ་ཏུ་བརྟག་པར་བྱའོ། །དེ་ལ་ནི་གསོད་
པའི་ལས་ལའོ། །འདི་ནི་དྲག་པོ་ཆེན་པོའི་ཁྲོ་བོ་ནི་མི་བསྐྱོད་པའོ། །དེའི་དམ་ཚིག་ནི་འདའ་བར་མི་བྱ་བའི་གསུང་ངོ༌། །ནམ་མཁའི་དབྱིངས་ནི་ནམ་མཁའི་གཏོས་ཏེ། ཉན་ཐོས་དང་རང་སངས་རྒྱས་དང་ཡང་དག་པར་རྫོགས་པའི་སངས་རྒྱས་རྣམས་ཀྱིས། 
ཡོངས་སུ་གང་བར་རབ་ཏུ་བསྒོམས་ལ། གདུག་པ་སྟེ་བསྒྲུབ་པར་བྱ་བ་དེ་ཡིས་ཐོ་བས་བསྣུན་ཅིང༌། སྟ་རེས་བཅད་ནས་གསད་ཅིང་བཅོམ་པར་བསམས་ལ། འདས་པ་བཤད་ཟིན་པ་དང་མ་འོངས་པ་འཆད་འགྱུར་གྱི་གསད་པའི་ལས་རྣམས་བྱ་
སྟེ། དེ་ལྟར་བྱས་ན་དེ་མ་ཐག་ཏུ་འཆི་བར་འགྱུར་རོ། །སངས་རྒྱས་ནི་བསྟན་པ་ལ་གནས་ཤིང༌། ཚུལ་ཁྲིམས་ལ་སོགས་པའི་ཡོན་ཏན་དང་ལྡན་པའི་དགེ་སློང་སོགས་རབ་ཏུ་བྱུང་བ་རྣམས་སོ། །བྱང་ཆུབ་སེམས་དཔའ་ནི་དེ་དང་རྗེས་སུ་འབྲེལ་བ་
བསླབ་པ་ལྔ་ལ་སོགས་པ་དང་ལྡན་པའི་ཁྱིམ་པ་སྡོམ་ལྡན་སྟེ། དེས་ཡོངས་སུ་གང་བའི་མིའི་འཇིག་རྟེན་བསྒོམས་ནས། གདུག་པ་དེས་བསད་པར་བསམས་ནས་ལས་རྣམས་བྱའོ། །རྡོ་རྗེ་འཛིན་པ་རང་ཉིད་ཀྱང་འཆིའོ་ཞེས་བྱ་བ་ནི་ཤིན་ཏུ་སྟེ་ཕུལ་

དུ་བྱུང་བའི་ཁྱད་པར་གསུངས་པའོ། །སངས་རྒྱས་གནོད་བྱེད་ཅེས་བྱ་བ་ལ་སོགས་པ་ལ། དགྲ་བོ་དེས་བཤད་མ་ཐག་པའི་རྣམ་པས་སྡིག་པའི་དྲི་མ་བསགས་པར་གྱུར་ལ། ཁོ་རང་འགྱོད་པས་སྐྲག་ཅིང་དེ་ཉིད་ཀྱིས་ན་འཇིགས་པས་དཀྲུགས་ལ་སྐྱབས་
མེད་པར་བསམས་ནས། ལས་བྱས་ན་འཆི་བར་འགྱུར་བར་འདི་ལ་གདོན་མི་ཟའོ།། ༈ ལས་བྱེད་ཚུལ་ནི་བསམ་གཏན་གྱིས་གསོད་པ་བསྟན་པར་བྱ་བའི་ཕྱིར། སྲིན་པོ་ཞེས་བྱ་བ་ལ་སོགས་པ་གསུངས་ཏེ། གནོད་མཛེས་ལ་བཀའ་བསྒོས་
པས། དེས་དགྲ་བོ་བཀུག་སྟེ་མདུན་ན་འདུག་པ་ལ། ལེའུ་བཅུ་གསུམ་པ་ནས་བཤད་པའི་ཚིག་གིས་བཀའ་བསྒོ་བས། ཕྱི་རོལ་གྱི་དུར་ཁྲོད་དུ་ཁྱེར་ནས་འདས་པ་དང༌། འཇིག་རྟེན་པའི་འཁོར་སྲིན་པོ་དང༌། འུག་པ་ལ་སོགས་པ་ཁྲོ་ཞིང་འཚེ་བའི་བདག་ཉིད་ཅན། ཤ་དང་ཁྲག་དང་
ཚིལ་དང་ཞག་ཟ་བ་རྣམ་པ་སྣ་ཚོགས་པ། གཏུམ་ཞིང་ཤིན་ཏུ་འཇིགས་སུ་རུང་བ་དང༌། ཁྲོ་བ་མི་བཟད་དེ་ཁྲོ་བའི་མེ་དང་དུ་བས་བལྟ་བར་དཀའ་བ་རྣམས་ཀྱིས། བསྒྲུབ་པར་བྱ་བ་སྐྲག་པར་བྱས་པ་སྟེ་མཚོན་ཆ་སྣ་ཚོགས་ཀྱིས་བཅད་ཅིང་གཏུབས་ཏེ། བསད་ནས་
ཤ་ལ་སོགས་པ་ཟོས་པར་བསམས་ན། བསམ་གཏན་དེས་ནི་འཆི་བར་འགྱུར་རོ། །རྡོ་རྗེ་འཛིན་པ་ཉིད་ཀྱང་འཆི། །ཞེས་བྱ་བ་ནི་ཁྱད་པར་གསུངས་པའོ། །འུག་པ་ཞེས་བྱ་བ་ལ་སོགས་པ་ནི་གོ་སླའོ།། ༈ ནང་ལ་གཞོལ་བའི་བསྙེན་པ་མཐར་ཕྱིན་པས་
ལས་སྦྱོར་གྱི་དུས་སུ་སྦྲུལ་གནག་ཅེས་བྱ་བ་ལ་སོགས་པ་ལ། དུག་དང་ངེས་པར་ལྡན་པས་མདོག་གནག་པ་ནི་སྦྲུལ་གནག་གོ། རབ་ཏུ་ཁྲོ་བ་ནི་༼མཆུ་རིང་བ་ནི་བྱ་ཀང་ཀའོ། །ཝ་དང་ཅེ་སྤྱང་སྐད་དོད་ཐུན་མོང་བ་ཡིན་པས་འདིར་ཝ་ལ་བསྒྱུར་ཡང་ཅེ་སྤྱང་ལ་བྱའོ། །

ཤིན་ཏུ་འཇིགས་སུ་རུང་བའོ། །འཇིགས་པ་དག་ཀྱང་འཇིགས་པར་བྱེད། །པའི་གདེངས་ཀ་ལྔ་དང༌། ལྕེ་གཉིས་ཡོད་ཅིང་མཆེ་བ་གཙིགས་པ་ཚོན་རྩི་གང་ཡང་རུང་བས་བྲིས་ལ། དེའི་དཔྲལ་བར་ཁཾ་དགོད་ཅིང་བསམས་ལ་དུག་གི་
མཆོག་གི་དམ་ཚིག་འདི། སྟེ་རྒྱུ་བ་སེམས་ཅན་དང་མི་རྒྱུ་བ་ཤིང་ལ་སོགས་པའི་དུག་རྣམས། སྒྲུབ་པ་པོའི་ཐུགས་ཀའི་ཡི་གེ་ཧྲཱིཿའི་འོད་ཟེར་གྱིས་ནག་པོར་དྲངས་ལ། དཔྲལ་བར་ཁཾ་དང་ལྡན་པའི་སྦྲུལ་གྱི་ཁར་ཞུགས་པར་བསམ་མོ། །
དེ་ནས་ཧྲཱིཿའི་འོད་ཟེར་གྱིས་ཀླུ་བརྒྱད་གང་རུང་གི་རྣམ་ཤེས་བཀུག་ནས། དེ་ལ་བསྟིམས་པས་སྦྲུལ་གྱི་གཟུགས་འདི་ཁྱད་པར་དུ་འགྱུར་ཞིང་འགྲོ་བར་འགྱུར་རོ། །དེ་ནས་དེ་ལ་ཆེ་གེ་མོ་ཟོ་ཞིག་ཅེས་བསྐུལ་ན་དེ་ཟ་བར་འགྱུར་ཏེ། དེ་ཡང་ངེས་པར་འཆི་བར་
འགྱུར་རོ། །སྡིག་པ་དང་ལ་སོགས་པ་སྦལ་པ་ལ་སོགས་པའི་གཟུགས་ལ་དུག་བསྡུས་ནས་བསྐུལ་བ་ལ་ཡང་ཆོ་ག་འདི་ཉིད་དོ།། ༈ ཕྱོགས་བཅུའི་ཞེས་བྱ་བ་ལ་སོགས་པ་ལ། ཕྱོགས་བཅུའི་འཇིག་རྟེན་གྱི་ཁམས་ན་གནས་པའི་སེམས་
ཅན་ཐམས་ཅད་དང་འབྲེལ་བའི་འཚེ་བ་སྟེ། སྦྲུལ་དང་གཅན་གཟན་གདུག་པ་ལ་སོགས་པས་བྱས་པ་སྟེ་བསྐྱེད་པའི་འཇིགས་པ་ཐམས་ཅད་དང་ཁམས་མི་མཉམ་པར་འཁྲུགས་པས་བསྐྱེད་པའི་རྣམ་པར་འགྱུར་བའི་ནད་ཐམས་ཅད་
སེམས་ཅན་དེ་རྣམས་ལས་འོད་ཟེར་གྱིས་དྲངས་ནས། དེ་གྱུར་པ་ལས་འབྱུང་པོ་ནག་པོའི་གཟུགས་སུ་བསམས་ནས་གཟུགས་དེ་དགྲ་རྣམས་ཏེ། དགྲ་བོའི་རྒྱུད་ལ་ངེས་པར་དབབ་ཅིང་སྟེ་གཞག་པའམ་བཞུགས་པར་བྱ་སྟེ། འདི་ནི་

བསྐུལ་བ་ཞེས་བྱ་བ་བསྒོམ་པའོ། །མཆོག་ཡིན་ནོ་ཞེས་པ་ནི་གདུག་པ་འདུལ་བ་ལ་ཤིན་ཏུ་སྟོབས་དང་ལྡན་པ་སྟེ། མཆོག་ཅེས་པ་ནི་བསྐུལ་བའི་ལས་གཞན་ལ་ལྟོས་པས་སོ། །དེ་ལྟ་བུའི་སྡིག་པའི་དྲི་མ་བསགས་པའི་བསྒྲུབ་པར་བྱ་བ་མདུན་དུ་བསམས་ལ། ༼
འདི་ནི་བསྐུལ་བ་སྟེ། བསྒོམ་པ་མཆོག་སྟེ། གདུག་པ་འདུལ་བ་ལ་ཆེས་སྟོབས་དང་ལྡན་པ་དང༌། བསྐུལ་བའི་ལས་གཞན་ལ་ལྟོས་ནས་དམ་པའོ་ཟེར། ༽གཤིན་རྗེ་གཤེད་ཀྱི་སྦྱོར་བས་ཐོ་བས་བསྒྲུབ་པར་བྱ་བའི་སྙིང་གར་བརྡེགས་ཏེ། དེ་ལྟར་བྱས་ན་རྡོ་རྗེ་འཛིན་པ་ཆེན་པོའི་
བཀའ་བཞིན་དུ་དགྲའི་སྲོག་མེད་པར་བྱེད་པར་འགྱུར་རོ། །རྡོ་རྗེ་ཅན་ཏེ་སྒྲུབ་པ་པོས་བསྒྲུབ་པར་བྱ་བ་དེ་ཉིད་ལ། ཐག་མདུང་ལ་སོགས་པ་བཤད་པས་གཤེག་པ་དང༌། སྟ་རེ་ལ་སོགས་པས་གཤེག་ཅིང་གཏུབ་པར་བསམ་མོ། །དེ་ལྟར་བྱས་པས་སྐུ་གསུམ་གྱི་ནི་
མཆོག་སྦྱིན་པ། ཞེས་བྱ་བ་སྟེ། སེམས་ཅན་དབང་པོ་རབ་འབྲིང་ཐ་མ་རྣམ་པ་གསུམ་ལ་ཡིད་དུ་འོང་བའི་འབྲས་བུ་སྟེར་བ་དང༌། རྡོ་རྗེ་སེམས་དཔའ་སྟེ་བརྩོན་འགྲུས་བརྟན་པ་དང༌། དྲག་པོ་སྟེ་བླ་མ་ལ་སྨོད་པ་ལ་སོགས་པའི་སྡིག་པའི་དྲི་མ་ཉེ་བར་བསགས་
པའི་བསྒྲུབ་པར་བྱ་བ་འཆི་བར་འགྱུར་རོ།། ༈ བསྲུང་བ་ཞེས་བྱ་བ་ལ་སོགས་པ་ལ། བསྒྲུབ་པར་བྱ་བའི་ནད་མེད་པ་རྒྱས་པར་བཟླས་བརྗོད་དང༌། སྦྱིན་སྲེག་ལ་སོགས་པ་དེ་ལ་ཕན་པར་འདོད་པས་བྱེད་བཞིན་པ་དང༌། བསྲུང་བ་བྱས་པ་དེ་ལ་
སོགས་པའི་སྲུང་བར་བྱེད་པའི་སྔགས་རྣམས་ཏེ། བསྒྲུབ་པར་བྱ་བ་ཟློས་པར་གྱུར་པའི་འཕྲེང་བའི་སྔགས་ལ་སོགས་པ་རྣམས་དང༌། ལྷ་རྣམས་ཀྱང་སྟེ་བསྒྲུབ་པར་བྱ་བས་མཉེས་པར་བྱས་པའང་ཕུར་བུས་གདབ་བྱས་པ་སྟེ། ཕུར་བུས་འདེབས་པར་

བྱེད་དོ། །༼སྔར་བཤད་པ་ལྟར། སངས་རྒྱས་བྱང་སེམས་ལ། དགྲ་བོའི་ཉེས་པ་བསྒྲག་པའི་བར་དུ་བྱས་ནས། བསྒྲུབ་བྱ་དེའི་སྲུང་བའི་ལྷ་དང་སྔགས་ཐམས་ཅད་རང་གིས་བཀའ་བསྒོས་པའི་གནོད་མཛེས་ཀྱིས་བཀུག་སྟེ། གཡོན་ལོགས་སུ་བཞག་པ་
ལ། བདུད་རྩི་ཐབ་སྦྱོར་གྱིས་སྤྲུལ་པའི་ཕུར་བུས་གདབ་ཅིང༌། སྔགས་ཀྱི་ཀཱ་ཡ་ཝཱཀ་ཙིཏྟ་བཏོན་ལ། དེའི་གནས་སུ་ཆེ་གེ་མོའི་རཀྵཾ་སམྦྷུ་ཊ་དིཾ་རཀྵ་མནྷྲ་དེ་བ་ཏཤྩ་ཞེས་པ་བཅུག་ལ་ཕུར་བུའི་སྔགས་བརྗོད་ཅིང་བཏབ་པར་བསམ་མོ། །༽འདི་ནི་གཞན་གྱི་རིག་པ་གཅོད་པར་བྱེད་པ་དང༌། 
གསོད་པར་བྱེད་པའི་ཆོ་ག་སྟེ། རིམ་པ་འདི་ནི་གསོད་པར་བྱེད་པའི་ཡུལ་ལ་མཆོག་ཏུ་གྱུར་ཅིང་ཁྱད་པར་དུ་འཕགས་པ་དང༌། དམ་ཚིག་ཤིན་ཏུ་འདའ་བར་དཀའ་བ་སྟེ། འདའ་བར་མི་བྱ་བའི་དམ་ཚིག་ཏུ་རྡོ་རྗེ་འཆང་ཆེན་པོས་གསུངས་པའོ། ། 
༈ གསོད་པའི་ཡུལ་འདི་ལ་སེམས་ཅན་རྣམས་འོད་གསལ་དུ་རྣམ་པར་དག་པ་བསྟན་པར་བྱ་བའི་ཕྱིར། རྡོ་རྗེ་ཕུང་པོ་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་སྟེ་དེ་བཞིན་གཤེགས་པ་ལྔའི་ངོ་བོར་བཤད་པའི་ཕུང་པོས་ཞེས་བྱ་བ་ཕུང་པོ་ལྔའི་བདག་ཉིད་ཀྱིས་
འཇིག་རྟེན་གསུམ་པོ་འདི་དག་གིས་ནང་གི་བཅུད་ཀྱི་དཀྱིལ་འཁོར་དུ། སེམས་ཅན་སྒོ་ང་ལས་སྐྱེས་པ་ལ་སོགས་པ་སྐྱེ་གནས་བཞིས་བསྡུས་པ་ཅི་ཙམ་གནས་པ་དེ་དག་ཐམས་ཅད་འོད་གསལ་དུ་བསད་ཅིང་གཞོམ་པས་བདག་ཏུ་གཏོགས་པ་ཞེས་པ་སྟེ། 
རང་གི་བདག་ཉིད་དུ་གཏོགས་ཤིང་སྟེ་བསམས་པའི་རྡོ་རྗེ་སེམས་དཔའི་ངོ་བོ་འ་ཉིད་དུ་གྱུར་པར་བསམས་ཤིང་ཤེས་ན་མཉེས་པར་འགྱུར་ཏེ་ཞེས་བྱ་བ་སྟེ། གསད་པར་གྱུར་པའི་སེམས་ཅན་དེ་རྣམས་སྔགས་པས་རྣམ་པ་འདི་ལྟ་བུས་གསད་པའི་ལས་

བསྒྲུབ་ན་དགའ་བར་འགྱུར་ཞིང་མི་བསྐྱོད་པའི་འཇིག་རྟེན་གྱི་ཁམས་སུ་རོལ་པར་འགྱུར་གྱི། གཞན་དུ་མཚོན་ཆ་ལ་སོགས་པས་ཉེ་བར་བཅོམ་ནས་བསད་པ་ནི་འདི་ལྟ་བུར་མི་འགྱུར་རོ། །རྣམ་པར་དག་པ་དེ་ཉིད་གསལ་བར་བསྟན་པར་བྱ་བའི་ཕྱིར། སྟོན་པ་སངས་རྒྱས་
ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ནི་སྐུ་རྡོ་རྗེའོ། །རྡོ་རྗེ་འཛིན་པ་ནི་ཐུགས་རྡོ་རྗེའོ། །རྡོ་རྗེ་ཆོས་ནི་གསུང་རྡོ་རྗེའོ། །རྡོ་རྗེ་ཅན་ནི་སྐུ་རྡོ་རྗེ་ལ་སོགས་༼དེ་ནི་རྫོགས་རིམ་པས་གསད་ཆོག་དེ་ལྟར་བྱས་ན་བསྒྲུབ་བྱ་སངས་རྒྱས་ཀྱི་ཞིང་དུ་སྐྱེ་བ་ཡིན་ནོ། །༽པ་གསུམ་པོ་
དབྱེར་མེད་པ་སྟེ་དེ་དག་རིལ་པོར་འཛིན་པ་དང༌། ཕྲ་རབ་ཏུ་སོ་སོར་གཞིག་པའི་བསམ་གཏན་གྱི་སྦྱོར་བ་གཉིས་ཀྱིས་དེ་བཞིན་ཉིད་དུ་དམིགས་པ་སྟེ་འོད་གསལ་དུ་བསྡུས་པས་འཆི་བར་འགྱུར་རོ་བ་རྫོགས་རིམ་པས་གསད་ལས་བསྒྲུབ་པ་ན་ཇི་ལྟར་གང་ཟག་གཞན་
གྱི་རྒྱུད་དུ་གནས་པའི་ཕུང་སོགས་འཇིག་པར་༼རྗེས་སུ་གཞིག་པ་དག་གིས་ཟེར། ༽སྣང་བ་སྟེ་འཆི་རིམ་བཞིན་དུ་འོད་གསལ་དུ་སྡུད་པ་དེ་བཞིན་དུ། སྒྲུབ་པ་པོ་བདག་གི་རྒྱུད་ལ་གནས་པའི་རྡོ་རྗེ་གསུམ་ཡ་འང་གསད་པར་བསྟན་པས་ནི་དོན་དམ་པ་ལ་དམིགས་
པའི་རིམ་པ་ཉིད་ནི་འཆི་རིམ་བཞིན་དུ་བྱེད་པ་བསྟན་པ་ཡིན་ཏེ། གསད་པའི་ཆོ་ག་འདི་ནི་རྫོགས་པའི་རིམ་པ་ལ་གནས་པ་རྣམས་ཀྱི་ཡིན་ཏེ། འདི་ནི་རྡོ་རྗེ་འཆང་ཆེན་པོའི་བཀའོ། །ཁྲོ་བོ་ཆེན་པོའི་དམ་ཚིག་ནི་རྡོ་རྗེ་འཆང་ཆེན་པོའོ། །རྡོ་རྗེ་འཆང་དེ་ལས་བྱུང་ནས་རྡོ་རྗེ་འཆང་
དེ་དང་གཅིག་ཏུ་གྱུར་པ་ཞེ་སྡང་རྡོ་རྗེ་ཁྲོ་བོའོ། །༼འཕགས་པ་ཡབ་སྲས་ཀྱི་བཞེད་པས་འོད་གསལ་གཉིས་པོ་གང་དུ་འཇུག་ཀྱང་འཆི་རིམ་བཞིན་དུ་འཇུག་པ་འདི་ནི་སྒྱུ་མའི་སྐུ་སྒྲུབ་པ་བར་དོ་བཞིན་དུ་སྒྲུབ་པའི་ཆེད་ཡིན་པས་གནད་ཤིན་ཏུ་ཆེ་བ་ཤེས་དགོས་ཀྱི། འོད་གསལ་དུ་འཇུག་པ་ན་ཕུང་སོགས་ཀྱི་

སྤྲོས་པ་སྡུད་པ་ཙམ་འཆི་བ་དང་མཐུན་པའི་དོན་དུ་མི་བཟུང་ངོ༌།། ༼དེ་སྐད་ཅེས་བཀའ་སྩལ་ཏོ་ཞེས་བྱ་བ་ནི་སྡུད་པར་བྱེད་པའི་ཚིག་གོ། ༈ དེ་ནས་ཞེས་བྱ་བ་ལ་སོགས་པ་ལ། རྒྱལ་པོ་ནི་འབར་བར་གྱུར་པའོ། །རྡོ་རྗེ་འཛིན་ནི་ཞེ་སྡང་རྡོ་རྗེའོ། །
ཐམས་ཅད་ནམ་མཁའ་ནི་ཐམས་ཅད་སྟོང་པའི་བདག་ཉིད་དེ། དེ་ཉིད་ཀྱིས་ན་ཐུབ་པ་ཆེན་པོའོ། །ཐམས་ཅད་ཀྱི་དབང་བསྐུར་ནི་ཟད་ཅིང་འགྱུར་བ་དང་འཇིག་པའོ། །རྫོགས་སངས་རྒྱས་ནི་དེ་ཤེས་པའོ། །ཡེ་ཤེས་རྡོ་རྗེ་ནི་
ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བར་འདོད་པའི་འབྲས་བུ་རབ་ཏུ་༼ཐམས་ཅད་དབང་བསྐུར་ནི་སྡིག་པ་ཐམས་ཅད་འཁྲུ་བའོ། །ཞེས་འབྱུང་ངོ༌། །དེ་ལ་དབང་བསྐུར་གྱི་སྐད་དོད་ཨ་བྷི་ཥེ་ཀ་ལ། བྱིངས་ཥེ་ཙ་འགྱུར་བ་ལ་འགྲོ་སྟེ། དེའི་དོན་ནི་ཟད་ཅིང་ཉམས་པ་ཡིན་པས། 
དྲི་མ་ཐམས་ཅད་བཀྲུས་པས་ཟད་པའོ། །༽སྟེར་བའི་མི་འཇིགས་པའི་ངོ་བོ་ཉིད། འོག་ནས་བཤད་པའི་ཆེད་དུ་བརྗོད་པའི་ཚིགས་སུ་བཅད་པས་བཀའ་སྩལ་ཅིང་གསལ་བར་མཛད་པའོ།། ༈ ཨེ་མའོ་ཞེས་བྱ་བ་ནི་ངོ་མཚར་དུ་གྱུར་པའོ། །
ངོ་བོ་ཉིད་ཀྱིས་དག་པ་ནི་རྣམ་པར་རྟོག་པ་ཐམས་ཅད་དང་བྲལ་བའི་ཕྱིར་རོ། །རྡོ་རྗེ་ཐེག་པ་བླ་ན་མེད་པ་ནི་ངོ་བོ་ཉིད་དང་༼ངོ་བོ་ཉིད་དང་རང་བཞིན་ནི་རྣམ་གྲངས་ཏེ། དེ་གཉིས་དང་བྲལ་ཚུལ་ནི་མིང་དུ་བཏགས་པ་ཙམ་མིན་པའི་ངོ་བོ་ཉིད་ཀྱིས་སྟོང་པའོ། །དེའི་ཕྱིར་བདེན་འཛིན་གྱི་
ངོ་བོ་ཉིད་ཀྱིས་དག་པ་ནི་རང་བཞིན་དང་བྲལ་བ་སྟེ། རྣམ་པར་རྟོག་པ་ཐམས་ཅད་དང་བྲལ་བའི་ཕྱིར་རོ་ཟེར། ༼རྟོག་པའི་དམིགས་གཏད་ཐམས་ཅད་དང་བྲལ་ལོ། །༽བྲལ་བའི་འོད་གསལ་བ་བླ་ན་མེད་པ་སྟེ། གང་ཞིག་སྟེ་དོན་དེ་དང་ལྷའི་རྣལ་འབྱོར་སོགས་བསྒོམས་

པས་མ་སྐྱེས་པའི་ཆོས་རྣམས་ལ་སྟེ། རང་བཞིན་གྱིས་སྐྱེ་བའི་རྒྱུ་དང་བྲལ་བའི་ཕྱིར་རང་བཞིན་གྱིས་སྐྱེ་བ་མེད་པའི་ཆོས་རྣམས་ཟིན་པ་སེམས་ཀྱི་རྟེན་དུ་གྱུར་པ་དང་མ་ཟིན་པ་སེམས་ཀྱི་གནས་སུ་མ་ར་གྱུར་པ་རྣམས་ལ། དུས་གསུམ་དུ་འབྱུང་བའི་
རྒྱལ་བ་རྣམས་ཀྱིས་ཞི་བ་ལ་སོགས་པའི་ལས་ཀྱི་ཚོགས་རྣམས་ཀྱི་སྐྱེ་བ་འབྱུང་བ་བསྟན་ཅིང་གསུངས་སོ།། ༈ དེ་ལ་ཞེས་བྱ་བ་ལ་སོགས་པ་ལ། མི་བསྐྱོད་པའི་ཏིང་ངེ་འཛིན་གཉིས་སྔོན་དུ་བྱ་ཆོས་བདག་མེད་པ་རྟོགས་པ་ལ་གནས་
པ་ལ་འོག་ནས་བཤད་པ་འདི་ནི་ཕྲན་ཚེགས་ཏེ། རྡོ་རྒྱུས་སོགས་ཀྱི་༼དེ་ལ་ངོ་མཚར་བ་ནི། རང་བཞིན་གྱིས་མ་གྲུབ་པའི་མིང་ཙམ་ལ་ཞི་སོགས་ཀྱི་བྱ་བྱེད་བཞག་པས་ཆོག་པ་ཡིན་ལ། དེ་ཙམ་དུ། མ་ཟད་ཀྱི་དེ་ཁོ་ན་ཉིད་དེ་ལྟར་རྟོགས་པ་དེ་བསྒོམས་པས་དངོས་གྲུབ་འགྲུབ་པ་ཡང་ངོ་མཚར་
བར་སྟོན་པས། དངོས་གྲུབ་གཉིས་སྒྲུབ་པ་ལ་ལྟ་བ་དེ་ཤིན་ཏུ་གལ་ཆེ་བར་སྟོན་ནོ། །༽ཡོ་བྱད་ཉུང་ཟད་ཙམ་གྱིས་བསྒྲུབ་པར་བྱ་བ་ཡིན་པས་ན་ལས་ཕྲན་ཚེགས་སོ། །ཕྲན་ཚེགས་ཡིན་པ་འོན་ཀྱང་སྙིང་པོ་སྟེ་དྲག་ལས་གཅེས་པར་གྱུར་པས་ན་རྡོ་རྗེའོ། །དེ་ཉིད་ཀྱིས་
ན་སྦ་བར་བྱ་བ་ཡིན་པས་ན་གསང་བའོ། །ལས་རྒྱལ་མཆོག་གི་དུས་སུ་སྦྲུལ་ནི་ཞེས་བྱ་བ་ལ་སོགས་པ་ལ། སྦྲུལ་གདེངས་ཀ་གཅིག་པའམ། གདེངས་ཀ་གསུམ་ལ་སོགས་པ་དང་ལྡན་པ་མི་སྡུག་ཅིང་གཟུགས་ངན་པ་དང༌། འཇིགས་པར་བྱེད་ཅིང་
རྣམ་པར་འགྱུར་བ། འོད་ནག་པོ་འབར་བ་འཁྲུག་ཅིང་ཁྲོ་ལ། ལྕེ་གཉིས་ཀུན་ཏུ་བསྐྱོད་པ་ཁ་རེ་རེ་ཞིང་མཆེ་བའི་འཕྲེང་བས་གཏམས་པ། རྡོ་རྒྱུས་དང་སོལ་བའམ། གང་ཡང་རུང་བའི་ཚོན་གྱིས་བྲི་ཞིང་སྦྲུལ་དེ་དངོས་སུ་བསམས་ལ་དེ་ལ་སྟེ།

དེར་འདི་ནི་སྟེང་འོག་ནས་བཤད་པའི་ཀླུ་ཁྲོ་བོ་བསྐུལ་བའི་སྙིང་པོ་སྟེ། ས་བོན་བསམ་པར་བྱའོ། །ཁཾ་ཀླུའི་ཁའི་ནང་དུ་ཁཾ་ནག་པོ་བཀོད་ལ། དེ་ཡོངས་སུ་གྱུར་པ་ལས་བྱུང་བའི་དུག་ཧ་ལ་ཧ་ལ་དང་འདྲ་བར་གནག་པ། མེ་ལྟར་སྲེག་
པ་བཟོད་པར་དཀའ་བ་བསྒོམས་ལ། ནོར་རྒྱས་ལ་སོགས་པ་གང་ཡང་རུང་བའི་རྣམ་པར་ཤེས་པ། སྒྲུབ་པ་པོའི་ཐུགས་ཀའི་ཧྲཱིཿལས་བྱུང་བའི་ལྕགས་ཀྱུས་དྲངས་ལ་སྦྲུལ་གྱི་གཟུགས་ལ་བཅུག་པས། སྦྲུལ་རྣམ་པར་གཡོ་བར་བསྒོམས་ན་
འགུལ་བར་འགྱུར་བར་གདོན་མི་ཟའོ། །དེ་ལ་སྟེ་སྦྲུལ་དེ་ལ་རྒྱུ་བ་དང་མི་རྒྱུ་བ་རྣམས་ལས། དུག་ཐམས་ཅད་འབྱིན་པའི་སྙིང་པོ་སྟེ། དེ་གང་ཞེ་ན། ཡི་གེ་ཧྲཱིཿཞེས་བྱ་བའོ། །རྣམ་པ་སྣ་ཚོགས་ལས་བྱུང་དུག། ཅེས་བྱ་བ་ནི། རྒྱུ་བ་དང་མི་རྒྱུ་
བ་ལས་བྱུང་བའི་བདག་ཉིད་ཅན་ནོ། །ཁམས་གསུམ་ན་ནི་གནས་པ་ཀུན། །ཞེས་པ་ནི། མཆོག་དང་འབྲིང་དང་ཐ་མའི་སྣོད་ན་གནས་པ་མ་ལུས་པ་ཀུན། ཧྲཱིཿདེ་ཡིས་ཁྱེར་ཞིང་དྲངས་པར་བསྒོམས་ལ། དེ་ནས་སྦྲུལ་གྱི་ལུས་ལ་འབབ་
པར་གྱུར་ཅིང༌། རབ་ཏུ་ཞུགས་པར་བསམས་ན་སྦྲུལ་དེ་དེ་མ་ཐག་ཏུ་སྟེ། བསམས་པ་ཙམ་གྱིས་དུག་གི་རྒྱ་མཚོ་ལྟར་ཤིན་ཏུ་མི་བཟད་པར་འགྱུར་རོ། །རེག་མ་ཐག་ཏུ་ཞེས་པ་ནི། ཁཾ་ཧྲཱིཿཨ་མུ་ཀ་བྷཀྵ་ཡ་ཞེས་པའི་སྔགས་འདིས་
བསྐུལ་བས་ཟིན་པ་སྟེ་མཐོང་བ་ཙམ་གྱིས་སམ། རེག་པ་ཙམ་གྱིས་འགྲོ་བ་ཐམས་ཅད་དུག་གིས་ཕོག་པས། འཆི་བར་འགྱུར་བར་གདོན་མི་ཟའོ། །སྡིག་པ་ཞེས་བྱ་བ་ལ་སོགས་པ་ལ། སྦྲུལ་ལ་བཤད་མ་ཐག་པའི་ཆོ་ག་

ཉིད་ཀྱིས། སྡིག་པ་དང་རུས་སྦལ་ལ་སོགས་པའི་སེམས་ཅན་གྱི་བྱེ་བྲག་རྣམས་ལའང་བྱའོ། །གང་གིས་ཤེ་ན། སྦྱོར་བ་འབྱུང་བའི་མཚན་ཉིད་ཀྱིས། །ཞེས་བྱ་བ་སྟེ། སྦྱོར་བ་ནི་དུག་གོ། དེའི་འབྱུང་བ་ནི་སྡིག་པ་ལ་སོགས་པའི་གཟུགས་བྲི་བ་སྟེ། གཟུགས་བྲི་བ་སོགས་
དེའི་མཚན་ཉིད་ལ་མཁས་པས་བྲིའོ་སོ།། ༈ དེ་ལ་ཞེས་བྱ་བ་ལ་སོགས་པས་ནི། དུག་གིས་ཟིན་པའི་གནས་གཞན་ལྷ་སྦྱིན་ནས་གཞན་མཆོད་སྦྱིན་དུ་འཕོ་བ་སྟེ་སྤོ་བ་གསུངས་པ་ཡིན་ཏེ། ལྟ་བ་རྡོ་རྗེ་ཞེས་བྱ་བ་ལ་སོགས་པ་ལ། མི་
བསྐྱོད་པའི་སྒོ་ནས་ཏིང་ངེ་འཛིན་གཉིས་སྔོན་དུ་བཏང་ལ། ལས་སྦྱོར་གྱི་དུས་སུ་མཐོང་བའི་དུག་ཅན་གྱི་ལྟ་བའི་དུག་དང་མཆེ་བས་བཟུང་བའི་འཆི་བའི་མཆེ་བའི་དུག་ལ་སོགས་པའི་དུག་དང༌། སེམས་ཅན་གཞན་ཡང་མི་བཟད་པ་ཡི་དུག་དང་ལྡན་པ་དེ་རྣམས་ཀྱི་དུག་གིས་ཟིན་པའི་
སྣོད་ཀྱི་ལུས་ལྷ་སྦྱིན་ལ། གནས་པ་དེ། ལྷ་སྦྱིན་དེའི་སྟེང་སྤྱི་བོ་དང་འོག་ན་གནས་པའི་ཨོཾ་དཀར་པོ་འོད་གཏོང་བར་བྱེད་པས། སྤྱི་བོ་ནས་བདས་པ་རྣམས་རྐང་པའི་འོག་སྟེ་མཐིལ་ན་ཨོཾ་ཁ་དོག་གནག་ཅིང་རྣམ་པར་འཕྲོ་བའི་གཟུགས་སུ་གནས་པར་བསམས་
ལ། ནམ་མཁའ་རྡོ་རྗེའི་དཀྱིལ་འཁོར་ཏེ། །སྣོད་ཀྱི་སྟེ་མཆོད་སྦྱིན་གྱི་སྙིང་གར་གནས་པའི་ཡི་གེ་ཁྃ་གི་སྟེང་དུ། ཡེ་ཤེས་རྡོ་རྗེ་སྟེ་སྒྲུབ་པ་པོའི་སྙིང་གའི་ཡི་གེ་ཧྲཱིཿའི་འོད་ཟེར་གྱི་ལྕགས་ཀྱུས་རྐང་མཐིལ་ནས་དྲངས་ནས་སྔགས་པས་འཛུད་པར་བྱེད་དོ། །
བཅོམ་ལྡན་འདས་དུག་གི་དམ་ཚིག་ཆེན་པོ་རྡོ་རྗེས། དེ་སྐད་ཅེས་བཀའ་སྩལ་ཏོ་ཞེས་བྱ་བ་ནི་རྡོ་རྗེ་འཆང་ཆེན་པོའོ།། ༈ དེ་ལ་ཞེས་བྱ་བ་ལ་སོགས་པས་ནི། དུག་བསལ་བའི་ཆོ་ག་རྩོམ་པ་ཡིན་ཏེ། རྣམ་སྣང་གི་སྒོ་ནས་ཏིང་ངེ་འཛིན་གཉིས་སྔོན་དུ་བྱ། ལས་

སྦྱོར་གྱི་དུས་སུ་དུག་གསོ་བའི་སྙིང་པོ་གང་ཡིན་ཞེ་ན། ཡི་གེ་ཧཱུྃ་ཞེས་བྱ་བ་སྟེ་ཧཱུྃ་འདི་རྡོ་རྗེ་ཆེན་པོའི་སྙིང་པོ་འདི་སྟེ། རྐང་པའི་འོག་ཏུ་རྡོ་རྗེ་ཆེན་པོའི་འོད་ཀྱི་ཚོགས་ཀྱི་བདག་ཉིད་ཅན། ཟླ་བའི་འོད་ཟེར་བཞིན་དུ་བསིལ། ཞིང་གསལ་བར་༼
ཧཱུྃ། སྙིང་གར་རྡོ་རྗེ་ཆེན་པོ་མདོག། དཀར་པོ་འདི་ནི་རྣམ་བསྒོམས་ཏེ། །ཞེས་དང༌། སྙིང་པོ་དེ་ཡང་གང་ཞེ་ན་ཧཱུྃ་མོ། །སྙིང་གར་ཏེ་རྐང་པའི་མཐིལ་གྱི་དབུས་སུ་ཡི་གེ་ཧཱུྃ་མདོག་དཀར་པོ་རྡོ་རྗེ་ཆེན་པོའི་འོད་ཟེར་གྱི་ཚོགས་ཀྱི་བདག་ཉིད་ཅན་ཟླ་བའི་འོད་ཟེར་ལྟར་བསིལ་བ་རྣམ་པར་བསྒོམ་མོ་ཞེས་འབྱུང་ངོ༌། །༽རྣམ་
པར་བསམ་མོ། །གནས་བཞི་དག་ཏུ་སྦྱོར་བ་ཡིས་ཞེས་བྱ་བ་ནི། རྐང་པའི་མཐིལ་ནས་ཁོང་སྟོང་ལས་གྱེན་དུ་འབྱུང་བ་སྟེ། ནད་པའི་དུག་རྣམས་ཧཱུྃ་རང་གི་འོད་ཀྱི་ཚོགས་ཀྱིས་གྱེན་དུ་འཕུལ་བས་འདོམས་ཀྱི་པདྨར་ཕྱིན་པ་དང༌། དེ་ལས་ཀྱང་བཅད་ཅིང་བཏོན་
པས་དེ་ལས་བྱུང་སྟེ། དེ་བཞིན་དུ་ལྟེ་བའི་པདྨར་ཕྱིན་པར་བསམས་ལ། དེ་ལས་ཀྱང་སྙིང་གའི་པདྨར་ཕྱིན་པར་རྣམ་པར་བསམས་ཏེ། དེ་ལས་ཀྱང་ལྐོག་མའི་པདྨར་ཕྱིན་པར་བསྒོམས་ཏེ། ༼དེར་གནས་ཞེས་དེ་ལས་འཐོན་ཏེ་དེ་བཞིན་དུ་ལྟེ་བའི་པདྨར་ཟེར། ༽དེ་
ལྟར་སྡུད་པའི་ཚུལ་གྱིས་ལངས་ནས་དུག་སྟེང་དུ་འགྲོའོ། །དེ་བཞིན་དུ་ལན་གཉིས་སམ་གསུམ་དུ་བསམས་ནས་ནད་པ་ནག་པོའི་གཟུགས་ཅན་གྱི་དུག་སྐྱུགས་པར་བསམས་ན་བདེ་བར་གནས་པར་འགྱུར་རོ། །ཧཱུཾ་གྱི་འོད་ཟེར་གྱིས་དུག་འདེད་པའི་རིམ་པ་འདི་ཉིད་ཀྱིས་
སྤྱི་བོ་ནས་བརྩམས་ཏེ། རྐང་པའི་མཐར་ཐུག་གི་བར་དུ་དེད་ནས་བུ་ག་དེ་ལས་ངེས་པར་འབྱུང་བར་བསམ་པར་བྱའོ། །ཞེས་ལ་ལ་དག་འདོད་དོ། །ནམ་མཁའི་ཁམས་ནི་ནམ་མཁའི་གཏོས་ཏེ། དུག་གིས་བཀང་བར་གྱུར་པ་ཡང་སྦྱོར་བ་འདིས།

དེ་མ་ཐག་ཏུ་དུག་མེད་པར་འགྱུར་རོ་ཞེས་དེ་སྐད་བཀའ་སྩལ་ཏོ།། ༈ དེ་ལ་འདི་ནི་ཞེས་བྱ་བ་ལ་སོགས་པ་ལ། འོག་ནས་བཤད་པ་ལ་ལྟོས་ནས་དུག་བསལ་བ་དེ་ལ་ཉེ་བའི་དུག་སྟེ། ད་ཏུ་ར་དང་ལམ་ག་ལིཾ་ལ་སོགས་པ་དང་སྦྱར་བའི་དུག་རྣམས་ཏེ། 
དུག་དེ་དག་ཐམས་ཅད་ཀྱི་གསོ་བའི་སྙིང་པོའོ། །དེ་གང་ཞེ་ན། ཨཱཿཞེས་བྱ་བའོ། །ཉེ་བའི་དུག་འབའ་ཞིག་གི་གཉེན་པོར་གྱུར་པར་མ་ཟད་ཀྱི། འབྲས་དང་ཕོལ་མིག་ཅེས་བྱ་བ་ལ་སོགས་པ་གསུངས་ཏེ། འབྲས་༼ནི་ཤོག་ཤིང་ངོ༌། །༽ནི་བྱ་ལ་དང་གརྡྷ་བྷ་ལ་
སོགས་པའོ། །ཕོལ་མིག་ནི་འབྲུམ་ཕྲན་ལ་སོགས་པའོ། །འབྲུམ་བུ་ནི་ཨེ་ཎཱི་པ་་ཞེས་བྱ་བ་ལ་སོགས་པ་སྟེ། དེ་རྣམས་ཀྱི་ནུས་པ་གང་ཡིན་པ་དང༌། གང་གཞན་ནད་དུ་བཤད་པ་རྣམས་ཏེ། རིམས་དང་འགོ་བའི་ནད་ལ་༼ནི་འབྲས་ཀྱི་ཕྲེང་བའོ། །༸ནི་བོང་བུའི་གདོང་
པ་ལྟ་བུའི་འབྲས་སོ། །༽སོགས་པ་དག་ཀྱང༌། ཕྱག་ན་རྡོ་རྗེའི་བཀའ་བསྟན་༼ནི་རི་དྭགས་ཀྱི་རྐང་རྗེས་ལྟ་བུའོ། །༽པ་ཇི་ལྟ་བ་བཞིན་དུ། བསམས་པ་ཙམ་གྱིས་ཏེ་འོག་ནས་བཤད་པའི་བསམ་གཏན་གྱིས་མེད་པར་འགྱུར་ཏེ། ནད་པའི་ལུས་ལས་རིང་དུ་འགྱུར་རོ། །
པདྨོ་ཞེས་བྱ་བ་ལ་སྩོགས་པ་ལ། སྣང་མཐའི་སྒོ་ནས་ཏིང་ངེ་འཛིན་གཞན་གཉིས་སྔོན་དུ་བྱ། ལས་སྦྱོར་གྱི་དུས་སུ་པདྨ་ཆེན་པོ་འདབ་མ་བརྒྱད་པ་དཀར་པོ་སྒྲུབ་པ་པོའི་ལག་པ་གཡོན་པའི་མཐིལ་དུ་བསམས་ནས། པདྨ་དེའི་ལྟེ་བ་ལ་ཡི་གེ་ཨཱཿའོད་ཟེར་
ལྔ་རབ་ཏུ་རྫོགས་པ་བསམ་ཞིང་འདབ་མ་རྣམས་སུ་ཧྲཱིཿབསྒོམས་ནས། ཡི་གེ་ཧྲཱིཿའདོན་ཅིང་ལག་པ་གཡོན་པས་བྱབས་ལ་ཧྲཱིཿའི་འོད་ཟེར་གྱིས་དུག་དང་ལ་སོགས་པས་འབྲས་ལ་སོགས་པ་དྲངས་ཏེ། དབུས་ཀྱི་ཡི་གེ་ཨཱཿལ་བཅུག་པས་

ཨཱཿདེ་ནག་པོར་སོང་བར་བསམས་ནས་ཁུ་ཚུར་སྡུད་པའི་ཚུལ་གྱིས་ས་ལ་སོང་བར་བསམས་པའི་འོག་ཏུ་ཨཱཿདེ་དཀར་པོར་བསམ་པར་བྱའོ། །ཨཱཿའི་ས་བོན་དེ་ཉིད་བསམ་གཏན་གྱི་ཁྱད་པར་གྱིས་ཁྱད་པར་དུ་གྱུར་པར་བསྟན་པར་
བྱ་བའི་ཕྱིར། སྡུད་པ་ཞེས་བྱ་བ་ལ་སོགས་པ་གསུངས་ཏེ། སྡུད་པ་ན་དཀར་པོའི་མདོག་ལྟ་བུ་ཞེས་བྱ་བར་སྦྱར་ཏེ། དུག་བསལ་བ་ལ་ནི་ཨཱཿདེ་དཀར་པོར་བསམ་པར་བྱའོ། །བསྐུལ་བ་དེ་དུག་བསླང་བ་ལ་ནི་ཨཱཿདེ་ཁ་དོག་ནག་པོར་བསམ་པར་
བྱའོ། །འདི་ནི་ཞེས་བྱ་བ་ལ་སོགས་པ་ལ། སྔར་བཤད་པའི་བསམ་གཏན་གྱི་གནས་ས་བོན་གྱི་རྣམ་པ་འདི་ནི། ཡེ་ཤེས་དྲི་མ་མེད་པ་སྟེ་འོད་གསལ་བས་ཡོངས་སུ་སྦྱངས་པའི་ཕྱིར་དང༌། གསང་བ་སྟེ་སྐལ་བ་ངན་པ་རྣམས་ལ་སྦ་བར་བྱ་བའོ། །དེ་བས་ན་གསང་
ཆེན་སྟེ་སངས་རྒྱས་རྣམས་ཀྱི་གསང་བའོ།། ༈ དང་པོར་གནས་སྐབས་ཀྱི་འབྲེལ་བས་ཉེ་བའི་དུག་གསོ་བ་བཤད་ནས། ཁྱད་པར་དུ་ནད་གསོ་བ་བསྟན་པར་བྱ་བའི་ཕྱིར། དེ་ལ་འདི་ནི་ཞེས་བྱ་བ་ལ་སོགས་པ་གསུངས་ཏེ། དེ་ལ་ནད་ཁྱད་པར་
དུ་གསོ་བའི་གྱི་ཆོ་ག་ལ་མཚོན་ཆ་ལ་༼གོང་དུ་ཉེ་བའི་དུག་གི་ཞར་ལ་གསུངས་ནས་ཁྱད་པར་དུ་ནད་གསོ་བ་ཞེས་ཏེ། ཉེ་བའི་དུག་གསོ་བའི་ཞར་ལ་འབྲས་ཀྱི་ནད་གསོ་བ་གསུངས་པའོ། །༽སོགས་པ་གློ་བུར་བའི་རྒྱུ་ལས་བྱུང་བ་དང༌། མངོན་སྤྱོད་ཀྱི་རྒྱུ་ལས་བྱུང་བ་
ནི་ཕྱིའི་འོ། །ནད་གཞི་ནི་རླུང་མཁྲིས། བད་ཀན། ལྡན་པ་དང་འདུས་པ་རྣམས་སོ་དང་ཁམས་ཏེ་ལུས་ཟུངས་ནི་རླུང་མཁྲིས་བད་ཀན་རོ་ཁྲག་ཤ་ཚིལ་རུས་པ་རྐང་ཁུ་བ་གཅིན་བཤང་བ་རྔུལ། སྙིང་པོ་ནུ་མ་ཅན་ཕྲ་མོ་སྟེ་བཅུ་དྲུག་གོ་དང་དྲི་མ་དང་༼ནི་དྲི་མ་བསྡུས་

པ་ལས་བྱུང་བའི་སྐྲན་སོགས་སོ། །༽ཁ་ཟས་ཀྱི་མི་མཐུན་པའི་རྒྱུ་ལས་བྱུང་བ་ནི་ནང་གི་སྟེ། ཕྱི་དང་ནང་གི་ནད་དེ་རྣམས་ཀྱི་གསོ་བ་ནི་གཉེན་པོར་གྱུར་པའོ། །དེའི་དོན་རྡོ་རྗེ་ལྟར་མི་ཕྱེད་ཅིང་སྙིང་པོར་གྱུར་པའི་སྔགས་ཀྱི་ཡི་གེའི་ཚིག་རྣམས་ཏེ། ཛི་ན་ཛཱིཀ་ཅེས་བྱ་
བ་ལ་སོགས་པ་གསུམ་གྱིས་སོ། །ནད་ཀྱི་ཞེས་བྱ་བ་ལ་སོགས་པ་ལ། ནད་ཀྱི་རྡོ་རྗེ་ནི་གསོ་བར་དཀའ་བའི་ནད་དེ། དེ་བསྐུལ་བ་ཡིས་ཞེས་བྱ་བ་ནི་དེ་དབྱུང་བའི་བསམ་པས་སོ། །ཡི་གེའི་ཚིག་ནི་གང་འདོད་པ། །ཞེས་པ་ནི། འདི་རྣམས་ལས་སྔགས་ཀྱི་ཚིག་
གང་འདོད་ཅིང་མངོན་པར་དགའ་བས་དད་པས་ཏེ། མོས་པས་བསྟེན་ན་དེས་ཡོན་ཏན་འཐོབ་པར་འགྱུར་བ་སྟེ། འབྲས་བུ་འཐོབ་པར་འགྱུར་བ་དེ་དང་འདྲ་བའི་སྟེ། སྔགས་དེ་དང་རྗེས་སུ་མཐུན་པའི་གཟུགས་ནི་ལྷའི་སྐུ་བསྒོམ་ཞིང་བསམ་པར་བྱའོ། །རྡོ་རྗེ་གསུམ་
གང་རུང་གི་ཏིང་ངེ་འཛིན་གཉིས་སྔོན་དུ་བྱ་ལ། ལས་སྦྱོར་གྱི་དུས་སུ་ཇི་ལྟར་བྱ་ཞེ་ན། རང་གི་ཐུགས་ཀའི་ཏིང་ངེ་འཛིན་སེམས་དཔའི་མཐའ་དང༌། བསྒྲུབ་བྱའི་ལྟེ་བར་སྔགས་གསུམ་གང་རུང་འོད་ཟེར་འབར་བ་དང་བཅས་པ་བསམས་ལ། དམ་ཚིག་སྤྲེའུ་དང་འདྲ་བ་ཞེས་བྱ་བ་སྟེ། ནད་སྤྲེའུ་དང་འདྲ་བའམ།
འམ། ཡང་ན་ཁྱི་ལས་བྱུང་བའང་རུང་།  ཞེས་བྱ་བ་སྟེ། ཁྱི་དང་འདྲ་བའོ། །དེ་ལྟ་བུའི་གཟུགས་ཅན་གྱི་ནད་དེ། ནད་པ་རང་གི་ལུས་དང་ངག་སེམས་ལ་གནས་ལས་ཞེས་པ་སྟེ། ལུས་༼དམ་ཚིག་གི་སྐད་དོད་ས་མ་ཡའི་སྒྲ་ལ་ངེས་ཚིག་གིས་བཤད་ན་བདེ་འདས་ཏེ་ནད་དོ། །༽
རང་ངག་དང་སེམས་ལ་ཀུན་ཏུ་བརྟེན་ནས་གནས་པ་དེ་སྙིང་གར་ཡི་གེ་ཀཾ་ནག་པོའི་རྣམ་པར་བསྡུས་པར་བསམ་མོ། །དེ་ནས་ལྟེ་བའི་སྔགས་ཀྱི་འོད་ཟེར་གྱིས་གྱེན་དུ་བདས་པས་སྔགས་སྙིང་གར་ཕྱིན་པ་ན། ཚོགས་གཉིས་རྫོགས་པའི་ཡེ་ཤེས་ཀྱི་མེའི་རང་བཞིན་ཤིན་ཏུ་དཀར་བར་གྱུར་ཏེ། དེའི་ཚེ་ཡི་གེ་ཀཾ་

ཡང་སྣའི་རྩེ་མོར་བྱུང་སྟེ་སྡིག་པའི་ངོ་བོ་ཀཾ་དེ་གནག་ཅིང་མི་སྡུག་པའི་སྤྲེའུ་འམ། ཁྱི་དང་འདྲ་བའམ། གནག་ཅིང་མི་སྡུག་པའི་ཡི་དྭགས་ཀྱི་གཟུགས་སུ་གྱུར་ནས་སྟེ། བྱུང་བ་དག་ཏུ་རྣམ་པར་བསམ་ཞེས་བྱ་བ་ནི། བསྒྲུབ་པར་བྱ་བའི་ལུས་ལས་བྱུང་བར་རྣམ་
པར་བརྟག་ཅིང་བསྒོམ་པར་བྱའོ། །དེ་ནས་ཤིན་ཏུ་སྐྲག་ཅིང་རིད་པའི་གཟུགས་སུ་མདུན་ན་གནས་པ་ལ་སྔགས་གསུམ་པོ་གང་རུང་ལ། སྡིག་པ་ཐམས་ཅད་ཆོམས་ཤིག་ཧཱུྃ། ཞེས་པའི་སྤེལ་ཚིག་དང་བཅས་པ་བརྗོད་ཅིང་འཁོར་ལོའམ་རྡོ་རྗེ་ཁ་གྱེས་པ་རྡོ་རྗེའི་གོ་འཕང་སྟེ། ལག་པ་གཡས་
པར་གནས་པར་བསྒོམས་ལ། དེ་འཕངས་པས་ལུས་དང་ངག་སེམས་དམ་ཚིག་རྣམས་ཏེ། ལུས་ལ་སོགས་པ་ལ་གནོད་པར་བྱེད་པའི་ནད་ཕྱེ་མར་བརླག་ཅིང་ཐལ་བར་གྱུར་པར་བསྒོམ་པར་བྱའོ། །དེ་ནས་བརྩམས་ཏེ་ཞེས་པ་དུས་དེ་ནས་བཟུང་སྟེ། རྫོགས་པའི་
སངས་རྒྱས་ཞེས་བྱ་བ་མི་བསྐྱོད་པ་ལ་སོགས་པ་དང་བྱང་ཆུབ་སེམས་དཔའ་ཞེས་བྱ་བ་བྱམས་པ་ལ་སོགས་པ་དང་། གྲགས་ཆེན་རྣམས་ཞེས་བྱ་བ་སྒྲུབ་པ་པོ་རང་གི་ལུས་ལ་གནས་པ་རྣམས་ནད་པ་དེ་ལ། བྱིན་བརླབས་གོ་འཕང་དམ་པ་དག། ཅེས་
བྱ་བ། ནད་ལས་ངེས་པར་རྒྱལ་བ་རབ་ཏུ་གནས་པ་དགྱེས་པའི་སྤྱན་གྱིས་ཏེ། སྤྱན་གདངས་ནས་རབ་ཏུ་སྩོལ་ཅིང་སྟེར་བར་འགྱུར་རོ། །འདི་སྐད་ཅེས་ཀྱང་བཀའ་སྩལ་ཏོ་ཞེས་བྱ་བ་ནི། སྡུད་པར་བྱེད་པས་འོག་ནས་བཤད་པ་ལ་ལྟོས་པའོ། །ནད་ལས་རྒྱལ་བ་སྟེར་
ལུགས་ཇི་ལྟར་ཞེ་ན། རང་ལུས་ངག་སེམས་རྡོ་རྗེ་ལ། །ཞེས་བྱ་བ་སྟེ། ནད་པའི་སྒོ་གསུམ་ལ་སངས་རྒྱས་ཀྱི་སྤྲིན་ནི་སྤྱན་དང་སྙོམས་པར་ཞུགས་པའི་རྣམ་པར་སྣང་མཛད་ཀྱི་ཚོགས་རྣམས་དང༌། དེ་བཞིན་དུ་རྡོ་རྗེ་རྒྱལ་པོ་སྤྲིན་ཆེན་པོ་སྟེ། ཇི་ལྟ་བ་

བཞིན་བྱུང་བའི་མི་བསྐྱོད་པའི་སྤྲིན་རྣམས་དང༌། འོད་དཔག་ཏུ་མེད་པའི་སྤྲིན་རྣམས་བཞག་སྟེ། དེ་ལྟར་བྱས་པས་ནད་ལས་ཐར་བར་འགྱུར་རོ།། ༈ རྫོགས་པའི་རིམ་པ་ལ་གནས་པ་རྣམས་ཀྱི་ནད་ཚར་གཅད་པ་བསྟན་པར་བྱ་བའི་ཕྱིར། ཕྱོགས་བཅུའི་
ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ཐམས་ཅད་ཅེས་བྱ་བ་ནད་པའི་གཟུགས་ཀྱི་ཕུང་པོ་ལ་སོགས་པའི་ངོ་བོ་ཉིད་དོ། །༼དེ་དག་གི་དོན་ནི། ལྷ་གསུམ་ཡུམ་དང་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་རྒྱུན་ནད་པ་ལ་ཕབ་པའི་མཐར། དེའི་གནས་གསུམ་དུ་དགོད་དོ། །
༼བློ་ལྡན་ནི་མིག་སོགས་རང་རང་གི་རྣམ་པར་ཤེས་པ་དང་ལྡན་པ་རྣམས་སོ། །བྱང་ཆུབ་སེམས་དཔའ་དག་ནི་མིག་ལ་སོགས་པ་རྣམས་སོ། །དེ་ལ་ནི་ནད་པ་ལའོ། །ཁྲོས་པ་ནི་ལྡང་བས་བསྐྱོད་པས་ཏེ། ནད་པ་དེ་དག་གི་འཆི་བར་བྱེད་པ་དམ་པ་ཡིན། ཞེས་
བྱ་བ་ནི། འོད་གསལ་བར་འཇུག་པའི་མཚན་ཉིད་ཅན་དུ་བྱ་བའོ། །བསམ་གཏན་སྦྱོར་བ་འདི་དག་གིས། །ཞེས་བྱ་བ་ནི། འོད་གསལ་༼ཉེས་པས་བསྐྱོད་པ་འཁྲུགས་པའོ་ཟེར་ཏེ། ཕྱི་ནང་གི་ཉེས་པའི་རྐྱེན་གྱིས་བསྐྱོད་པས་ཁམས་རྣམས་མི་མཉམ་པར་འཁྲུགས་ཤིང་ན་བའོ། །
༽བ་ལ་དམིགས་པ་འདིས་ནི། ནད་ཀྱི་རིགས་གང་ཡིན་པ་༼ནད་ཞི་བའི་བསམ་པས་ནད་པ་འོད་གསལ་དུ་འཇུག་པར་སྒོམ་པའོ། ༽ལས་ལས་སྐྱེས་པའམ་སྟེ། ལས་ལས་བྱུང་བར་གང་གྲགས་ཤིང་ཤེས་པ་དེ་ཉི་མ་བདུན་གྱིས་འཇིག་པར་འགྱུར་རོ། །
ཡང་ཟློས་པ་སྟེ་རྡོ་རྗེ་བཟླས་པས་རྗེས་སུ་དྲན་པས་ཀྱང་རྣམ་པར་འཇིག་པར་འགྱུར་རོ། །དེ་བཤད་པ་ནི་བརྒྱ་རྩ་བརྒྱད་ཀྱི་ཞེས་བྱ་བ་ནི། བརྒྱ་དང་བཅས་པའི་བརྒྱད་བརྒྱ་སྟེ། ས་ཆུ་མེ་རླུང་གི་དཀྱིལ་འཁོར་བཞི་པོ་རེ་རེར་བརྒྱ་ཕྲག་དགུ་ཟློས་པ་ནི་༼ཡང་ན་

བརྒྱ་བརྒྱད་ཟེར། ༽བརྒྱ་རྩ་བརྒྱད་དུ་བཟླས་པ་སྟེ། དེའི་སྦྱོར་བས་ཀྱང་ནད་རྣམས་འཇིག་པར་འགྱུར་རོ། །ཡང་ན་བདག་གི་སྔགས་དེ་ལྷའི་ང་རྒྱལ་གྱིས་ཞེས་བྱ་བ་སྟེ། བདག་ལ་བྱིན་གྱིས་བརླབ་པའི་སྒྱུ་མའི་ལུས་ཀྱི་སྦྱོར་བས་རྡོ་རྗེ་
བསམ་གཏན་ཏེ། ནད་རྣམ་པར་འཇིག་པའི་བསམ་གཏན་ནོ། །ཆོ་གས་བསམ་ཞེས་བྱ་བ་ནི། དེའི་ཆོ་ག་དྲན་པར་བྱ་བའོ། །འདི་ནི་ཞེས་བྱ་བ་ནི། བཤད་མ་ཐག་པའི་རྫོགས་རིམ་པའི་ཆོ་ག་གསུམ་པོ་ཐམས་ཅད་དོ། །ནད་རྣམས་ཐམས་ཅད་ཀྱི་ཞེས་བྱ་བ་ནི་ཕྱི་དང་ནང་
གིའོ། །དམ་ཚིག་ནི་རྡོ་རྗེ་སེམས་དཔས་གསུངས་པའོ། །ཤིན་ཏུ་འདའ་བར་དཀའ་བ་༼ཞེས་པ་ནི་བསྒྲུབ་བྱའི་ནད་ཞི་བར་བྱ་བའི་བསམ་པས་བསྒྲུབ་བྱ་དེ་སྒྱུ་མའི་སྐུར་སྒོམ་པར་བྱེད་པའོ། །༽ནི་བཟླ་བར་མི་བྱ་བའོ།། ༈ དེ་ལྟར་ལས་ཀྱི ཚོགས་རབ་འབྱམས་རྣམས་
བཤད་ནས། །ད་ནི་སྒྱུ་མ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་ནས། ཕྱག་རྒྱ་ཆེན་པོ་སྒྲུབ་པ་ལ་ཞུགས་པ་རྣམས་ཀྱི། འདོད་པའི་རྨི་ལམ་བསྟན་པར་བྱ་བའི་ཕྱིར། དེ་ནས་རྒྱལ་པོ་ཞེས་བྱ་བ་ལ་སོགས་པ་གསུངས་ཏེ། ཡེ་ཤེས་ཀྱོ་བ་ནི་རྣམ་
པར་སྣང་མཛད་ལ་སོགས་པའོ། །དེ་རྣམས་ཀྱི་ནང་ན་འོད་པོ་ཆེ་ནི་གཙོ་བོའོ། །འདོད་པའི་ཡོན་ཏན་ལ་བརྟེན་ནས་ཐར་པ་རབ་ཏུ་༼ཞེས་པ་ནི་གཙོ་ཆེ་བ་དེ་ལྟར་ཡིན་གྱི་བསྐྱེད་རིམ་པའི་ཡང་རྨི་ལྟས་དང་མི་འདོད་པའི་རྨི་ལྟས་ཀྱང་སྟོན་ནོ། །༽སྩོལ་བསན། ༼
༼འདོད་པས་ཐར་པའོ་ཟེར། ༽འདོད་དང་ཐར་པའོ། །རྡོ་རྗེ་ཆོས་ཞེས་བྱ་བ་ནི་རྡོ་རྗེ་འཆང་ཆེན་པོ་སྟེ། དེས་གསུང་འདི་སྐད་བཀའ་སྩལ་པའོ།། ༈ ཆོས་རྣམས་རྨི་ལམ་ལྟ་བུ་སྟེ། །ཞེས་བྱ་བ་ནི། ཕྱི་ནང་གི་དངོས་པོའི་ཆོས་རྣམས་ནི་

རྨི་ལམ་དང་འདྲ་བར་རྫུན་པ་དེ་རྣམས་ལའོ། །ངོ་བོ་ཉིད་ཀྱིས་མ་སྐྱེས་ཤིང་། ༼སྟེ་སྐྱེ་བ་མེད་དོ། །སྐྱེ་བ་མེད་ཚུལ་ནི་ལང་ཀར་གཤེགས་པ་ལས། རང་བཞིན་གྱིས་མ་སྐྱེས་པ་ལ་དགོངས་ནས་ངས་ཆོས་ཐམས་ཅད་སྐྱེ་བ་མེད་པའོ་ཞེས་གསུངས་སོ། །ཞེས་གསུངས་པ་དང་ངོ་བོ་ཉིད་ཀྱིས་མ་སྐྱེས་
ཞེས་འདིར་གསུངས་པ་གཉིས་དོན་གཅིག་པས། ངོ་བོ་ཉིད་ཀྱིས་སམ་རང་བཞིན་གྱིས་མ་སྐྱེས་ཞེས་བྱ་ཡི་སྐྱེ་བ་ཙམ་འགོག་པའི་ཆད་ལྟ་བསྐྱེད་པར་མི་བྱའོ། །༽ཞེས་བྱ་བ་ནི། རང་བཞིན་གྱིས་སྐྱེ་བ་མེད་པའི་རྒྱུ་མཚན་དུ་སྐྱེ་བའི་རྒྱུ་མེད་པའི་ཕྱིར་རོ། །རང་བཞིན་དག་པའི་དེ་ཉིད་ལ། །ཞེས་
བྱ་བ་ལ། རང་བཞིན་ནི་འོད་གསལ་བའོ། །དེས་དག་པ་ནི་རྙོག་པ་རྣམས་དང་བྲལ་བའོ། །དེ་ཉིད་ཅེས་པའི་དེ་༼ཞེས་གསུངས་པས་ནི་སྐྱེ་བ་ཙམ་རྒྱུ་ལ་ལྟོས་ཀྱང༌། རང་བཞིན་གྱིས་སྐྱེ་བ་ནི་སུ་ལའང་མི་ལྟོས་པས་དེ་ལ་སྐྱེ་བའི་རྒྱུ་གཞག་ཏུ་མེད་པའི་ཕྱིར་རོ། །༼ཁོ་ན་ཉིད་ནི་འོད་༽
ཞེས་པ་ནི་ངོ་བོ་ཉིད་དམ། རང་གི་མཚན་ཉིད་ཀྱིས་གྲུབ་པས་སྟོང་པ་ནི་རང་བཞིན་འོད་གསལ་ཡིན་ལ། དེ་ལྟར་རྟོགས་པ་དེས་རྙོག་པའི་དྲི་མ་ཐམས་ཅད་དང་བྲལ་བར་བྱེད་པ་ནི་རང་བཞིན་རྣམ་དག་གི་དོན་རྟོགས་པའོ། །༼གསལ་གྱི་ཡེ་ཤེས་དང་དབྱེར་མེད་དུ་བསྐྱེད་རྒྱུའི་ལྷའི་སྐུ་གང་ཡིན་པ་སྟེ་དེ་ནི་ངོ་བོ་ཉིད་
ཀྱིས་དག་པའི་དེ་ཁོ་ན་ཡིན་ནོ། །དེ་ལྟར་རྟོགས་པ་དེ་གང་ལ་ཡོད་པ་རྣམས་ལ་སྟོན་པས་འཁྲུལ་པའི་རྡོ་རྗེ་རབ་ཏུ་གསུངས་པ། ཞེས་བྱ་བ་ལ། འཁྲུལ་པ་ནི་སེམས་རྟག་ཆད་དུ་ལྟ་བའི་སྒོ་ནས་འཁོར་བར་རྣམ་པར་འཁོར་བའོ། །དེའི་རྡོ་རྗེ་ནི་རྡོ་རྗེ་དང་འདྲ་བར་རྟག་ཆད་དུ་ལྟ་བ་དེ་
འཇོམས་པས། དེ་གཉིས་ཉེ་བར་ཞི་བའོ་སྟེ། རྨི་ལམ་རྫུན་པའི་གྱི་དཔེས་འདུས་བྱས་མ་བྱས་ཀྱི་ཆོས་ཐམས་ཅད་ཀྱང་རང་རང་གི་རྒྱུ་རྐྱེན་ལ་བརྟེན་ནས་འབྱུང་བ་ལ་བསྙོན་པར་མི་ནུས་པ་དང༌། གང་དུ་སྣང་བ་དེའི་རང་གི་ངོ་བོ་ཉིད་ཀྱིས་གྲུབ་པས་ཀུན་ཏུ་སྟོང་པ་རྨི་ལམ་དང་

མཚུངས་པར་ཤེས་ནས། རང་བཞིན་གྱིས་གྲུབ་པའི་རྟག་པ་དང་བྱ་བྱེད་ཐམས་ཅད་མི་འཐད་པའི་ཆད་པའི་མཐར་འཛིན་པའི་འཁྲུལ་པ་ཤེས་ནས་ལྟ་བ་ལོག་པ་ཐམས་ཅད་རབ་ཏུ་སྤོང་ངོ་སོ་ཞེས་བྱ་བར་དགོངས་སོ། ། 
༈ བསམ་གཏན་ཞེས་བྱ་བ་ལ་སོགས་པ་ལ། བསམ་གཏན་དང་བཟླས་པ་ལ་རྟག་ཏུ་བརྩོན་པའི་སྒྲུབ་པ་པོ་རྣམ་པ་གཉིས་ཀྱིས། རྟག་ཏུ་སྟེ་༼འཁྲུལ་པ་རབ་ཏུ་གསུངས་པ་ནི་རབ་ཏུ་སྤོང་ངོ་ཞེས་དགོངས་སོ་ཟེར། ༼རྒྱུན་དུ་བསླབས་ན་མཐོང་བའོ། །༽
རྒྱུད་ལས། སྒྲུབ་པོ་རྟག་ཏུ་བསམ་གཏན་དང༌། །བཟླས་བརྗོད་དག་ནི་ལྷུར་ལེན་པ། །སངས་རྒྱས་བྱང་ཆུབ་སེམས་རྣམས་ཀྱིས། །མཐོང་བའི་དབྱེ་བ་རྣམ་གཉིས་གཟིགས། །ཞེས་འབྱུང་ངོ༌། །༽སངས་རྒྱས་ནི་ནང་གི་བདག་ཉིད་ལ་མཆོག་ཏུ་གཞོལ་བའོ། །བྱང་ཆུབ་སེམས་དཔའ་
རྣམས་ནི་སྔགས་ལ་མཆོག་ཏུ་གཞོལ་བའོ། །དབྱེ་བ་རྣམ་པ་གཉིས་སུ་མཐོང༌། །ཞེས་བྱ་བ་ནི། མཚན་མ་དང་བཅས་པ་བསྐྱེད་རིམ་པ་དང་མཚན་མ་མེད་པ་རྫོགས་རིམ་པའི་དབྱེ་བ་རྣམ་པ་གཉིས་ཀྱིས་རྨི་ལམ་སྣང་ཞིང་མཐོང་བར་འགྱུར་རོ། །
སྔགས་དང་ནང་ལ་གཞོལ་བ་འདི་སྐབས་གཞན་དུ་བསྐྱེད་རིམ་ཉིད་ལ་བཤད་པ་མང་ཡང་འདི་ནི་རིམ་གཉིས་ཀྱི་རྣལ་འབྱོར་པ་ལ་བྱའོ། ༈ དེ་ལ་རིམ་གཉིས་ཀྱི་སྒྲུབ་པ་པོ་རྣམ་པ་གཉིས་ལ་འོག་ནས་བཤད་༼རྨི་ལམ་འདི་རྣམས་སྤྱོད་བསྡུས་ལས་སྤྱོད་པ་བྱས་པ་
ལ་འབྱུང་བར་གསུངས་སོ། །༽པ་འདི་ནི། འབྲས་བུ་ཆེན་པོ་སྟོན་པའི་རྨི་ལམ་ཡིན་པས་རྨི་ལམ་ཆེན་པོ་སྟེ། དེ་ཉིད་མི་སླུ་བ་ཡིན་པའི་ཕྱིར་དམ་ཚིག་སྟེ་མི་འདའ་བའི་གི་གནས་སོ། །༼འདི་ཡང་ལམ་གྱི་དུས་གང་དུ་འབྱུང་བར་གསུངས་པའི་དུས་དེར་བྱུང་ན་

མི་སླུ་བ་ཡིན་གྱི། དེའི་ཕྱོགས་སུ་མ་སླེབ་པར་བྱུང་བ་མང་སྟེ་དེ་ནི་མི་སླུ་བ་མིན་ནོ། །༽བྱང་ཆུབ་ཡེ་ཤེས་མཆོག་ནི་འོད་གསལ་བ་སྟེ། དེར་ཞུགས་པར་བདག་ཉིད་མཐོང་བ་དང༌། རྫོགས་པའི་སངས་རྒྱས་འོད་ནི་བཟང་པོར་ཏེ། ཡེ་ཤེས་ཀྱི་སྐུར་མཐོང་བ་དང༌། བརྒྱ་ལམ་ན་
སངས་རྒྱས་ཀྱི་རྫོགས་ལོངས་སྤྱོད་པའི་སྐུ་ཐོབ་པར་རྣལ་འབྱོར་པ་དེ། བདག་ཉིད་མྱུར་དུ་མཐོང་ན་རིང་པོར་མི་ཐོགས་པར་ཇི་ལྟར་མཐོང་བ་ལྟར་མངོན་སུམ་དུ་བྱེད་པར་འགྱུར་རོ། །སེམས་ཅན་ཆེན་པོ་ཁམས་གསུམ་པས། །ཞེས་བྱ་བ་སྟེ། ཚངས་པ་དང་བརྒྱ་བྱིན་ལ་
སོགས་པ་མཐུ་ཆེན་པོ་དང་ལྡན་པ་རྣམས་ཀྱིས། མཆོད་པ་བྱེད་པར་སྒྲུབ་པ་པོ་དེ་བདག་ཉིད་མཐོང་བ་དང༌། ཡེ་ཤེས་ཆེན་པོ་སྟེ་རྡོ་རྗེ་འཆང་ཆེན་པོ་དང་མདངས་མཚུངས་པར་འགྱུར་བ་དང༌། གཟུགས་ཏེ་རང་གི་ལུས་མཐོང་ཞིང་དེ་ལ་སངས་རྒྱས་དང་བྱང་ཆུབ་སེམས་
དཔའ་ཁྱད་པར་ཅན་གྱི་གཟུགས་ལ་སོགས་པའི་ཡུལ་རྣམས་ཀྱིས། རྟག་ཏུ་ངེས་པར་མཆོད་པ་བྱེད་བཞིན་པར་མཐོང་ན། རིང་པོར་མི་ཐོགས་པར་སྒྲུབ་པ་པོ་ཕྱག་རྒྱ་ཆེན་པོའི་དངོས་གྲུབ་མངོན་སུམ་དུ་བྱེད་པར་འགྱུར་རོ་ཞེས་བྱ་བའི་བར་དུའོ། །རྡོ་རྗེ་སེམས་དཔའི་
ཞེས་བྱ་བ་ལ་སོགས་པ་ལ། རྡོ་རྗེ་སེམས་དཔའ་ནི་མི་བསྐྱོད་པའི་སྐུའོ། །གཟུགས་ཆེན་དང་ནི་རྣམ་པར་སྣང་མཛད་ཀྱི་སྐུའོ། །གྲགས་པ་ཆེན་པོ་སྟེ་རིན་ཆེན་འབྱུང་ལྡན་དུའམ། རྡོ་རྗེ་ཆོས་ཏེ་འོད་དཔག་ཏུ་མེད་པར་རམ། རྡོ་རྗེ་གསང་བ་སྟེ་དོན་ཡོད་པར་གྲུབ་པའི་སྐུར་
རང་གི་གཟུགས་ཏེ་བདག་གི་ལུས་སྒྲུབ་པ་པོ་དེས་མཐོང་བ་དང༌། བྱང་ཆུབ་སེམས་དཔའ་ནི་ཡེ་ཤེས་མཉམ་པའི་ངོ་བོ་ཉིད་དོ། །རྡོ་རྗེ་ཅན་ནི་སློབ་བཞིན་པའི་རྣལ་འབྱོར་པའོ། །སངས་རྒྱས་ཆེན་པོ་ནི་ཉན་ཐོས་དང་རང་སངས་རྒྱས་རྣམས་ཕྱག་འཚལ་ན་ཡང་དེ་

བཞིན་དུ་སྒྲུབ་པ་པོས། འདི་ལྟ་བུའི་རྡོ་རྗེ་སེམས་དཔའ་ལ་སོགས་པའི་གཟུགས་ཀྱིས་གདུལ་བྱ་གཞན་རྣམས་ལ། སྐུ་དང་གསུང་དང་ཐུགས་ཀྱི་དངོས་གྲུབ་སྩོལ་བར་མཛད་ཅིང༌། ཕྱག་རྒྱ་ཆེན་པོའི་དངོས་གྲུབ་སྟེར་བ་རིང་པོར་མི་ཐོགས་པར་མཐོང་
བར་འགྱུར་རོ་ཞེས་བྱ་བ་ནི་རྨི་ལམ་གྱི་འབྲས་བུའོ།། ༈ བསྐྱེད་རིམ་པའི་རྨི་ལྟས་ནི་རྒྱན་རྣམས་ཐམས་ཅད་ཡོངས་སུ་རྫོགས་པའི། ལྷ་ཡི་བུ་མོ་ཡིད་དུ་འོང་བ་སྟེ། བརླ་དབང་ལ་སོགས་པ་ལྷའི་བུ་མོ་རྣམས་མཐོང་བ་དང་། ཡང་ན་མིའི་
བུ་མོའམ་ཁྱེའུ་མཚན་ཐམས་ཅད་དང་ལྡན་པའི་ཁྱེའུ་དང༌། བུ་མོ་གང་གིས་མཐོང་བ་དེ་ནི་འཇིག་རྟེན་པའི་དངོས་གྲུབ་རྣམས་འཐོབ་ཅིང་རེག་པར་འགྱུར་རོ།། ༈ ཕྱོགས་བཅུ་ན་བཞུགས་༼མ་ནི་བརྒྱ་བྱིན་གྱི་ཆུང་མའོ། །༽པའི་དེ་བཞིན་གཤེགས་པ་རྣམས་
རང་གི་སངས་རྒྱས་ཀྱི་ཞིང་ན་བཞུགས་པ་རྣམས་སྒྲུབ་པ་པོ་གང་གིས་ངེས་པར་མཐོང་ན། གང་ལ་ཇི་ལྟ་བ་བཞིན་དུ་དེ་བཞིན་གཤེགས་པ་རྣམས་ཐུགས་དགྱེས་པར་གྱུར་ནས། ཆོས་ཀྱི་མཛོད་དེ་དམ་པའི་ཆོས་ཀྱི་རྒྱལ་པོ་གླེགས་བམ་དུ་ཆུད་པ་ཡིད་དུ་འོང་ཞིང་
དགའ་བར་བྱེད་པ་སྩོལ་བར་འགྱུར་རོ། །གང་ཆོས་ཀྱི་༼མཐོང་བ་དང་ཟེར། ༽འཁོར་ལོ་སྒྱུར་བའི་སྟེ་ཆོས་ཀྱི་སྟན་སེང་གེའི་ཁྲི་ལ་བཞུགས་པར་ལུས་ཏེ་བདག་གི་ལུས་སངས་རྒྱས་ཀུན་དང༌། བྱང་ཆུབ་སེམས་དཔའ་རྣམས་ཀྱིས་ཡོངས་སུ་བསྐོར་
བའོ། །བསམ་གཏན་རྡོ་རྗེ་ལ་གནས་པའི། །ཞེས་པ་ནི། རྫོགས་པའི་རིམ་པ་ལ་གནས་པའི་དམ་ཚིག་སྦྱོར་བས་ཏེ་སྒྲུབ་པ་པོས་མཐོང་བར་གྱུར་ན་དེ་ནི་འཇིག་རྟེན་ལས་འདས་པའི་དངོས་གྲུབ། འགྲུབ་པར་འགྱུར་རོ་ཞེས་བྱ་བ་ནི་རྨི་ལམ་མཐོང་བའི་འབྲས་བུ་

ཡིན་ནོ།། ༈ ཀུན་དགའ་རྭ་བ་ནི་དཀའ་ཐུབ་ཀྱི་གནས་སོ། །སྐྱེད་མོས་ཚལ་ནི་རྒྱལ་པོའི་རྩེད་མོ་བྱེད་པའི་ཚལ་ཏེ། དེ་དག་ལ་སོགས་པ་ཡིད་ཉམས་དགའ་བའི་ས་ཕྱོགས་རྣམ་པ་སྣ་ཚོགས་པ་ལ། ལྷ་དང་མི་ལ་སོགས་པའི་བུ་མོས་བརྒྱན་པར་བསམ་གཏན་
གྱི་དམ་ཚིག་ཅན་ཏེ། ཡོངས་སུ་རྟོག་པའི་རྣལ་འབྱོར་ལ་གནས་པ་གང་གིས་མཐོང་བ་དེ་ནི། སངས་རྒྱས་ཀུན་གྱིས་བྱིན་གྱིས་བརླབས་པ་སྟེ། དེ་བཞིན་གཤེགས་པ་ཐམས་ཅད་ཀྱི་ཡིད་དུ་འོང་བའི་དངོས་གྲུབ་འཐོབ་པར་འགྱུར་ཏེ། དེ་ཉིད་ལས་འཇིག་རྟེན་པའི་བདེ་བ་
ཡིད་ལ་འདོད་པ་ཡང་འཐོབ་པར་འགྱུར་བ་ནི་རྨི་ལམ་གྱི་རྣམ་པར་སྨིན་པའོ། །བདག་ཉིད་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་དབང་བསྐུར་བར་གྱུར་པ་གང་གི་རྨི་ལམ་དུ་མཐོང་བ་དེ་ནི། རིག་འཛིན་རྒྱལ་པོ་ཆེན་པོ་ཡིས་ཏེ། རིག་པ་འཛིན་པའི་གཙོ་བོ་
རྣམས་ཀྱིས་བདག་ཉིད་ལ་མཆོད་པ་བྱས་པར་མཐོང་ན་རྨི་ལམ་གྱི་འབྲས་བུ་ཐོབ་པར་འགྱུར་རོ་ཞེས་ཀྱང་གསུངས་སོ།། ༈ མངོན་པར་འདོད་པའི་རྨི་ལམ་ཉེ་བར་བསྡུ་བར་བྱ་བའི་ཕྱིར། རྡོ་རྗེ་ལས་བྱུང་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་ལས་
བྱུང་བ་ནི་དེ་བཞིན་གཤེགས་པས་བསྟན་པའོ། །སྣ་ཚོགས་པ་ནི་དེ་ལྟར་གསུངས་པ་རྣམས་དང༌། མ་གསུངས་པའི་རྨི་ལམ་དྲི་མ་མེད་པ་སྟེ། རྨི་ལམ་བཟང་པོ་གང་གིས་མཐོང་བ་དེས་ནི་སྐུ་དང་གསུང་དང་ཐུགས་ཀྱི་རྡོ་རྗེ་ལས་སྐྱེས་པ་སྟེ། ཐ་མལ་པའི་ལུས་
དང་ངག་དང་ཡིད་ལས་བྱུང་བ་བླ་ན་མེད་པའི་དེ་ཁོ་ན་ཉིད། རྫོགས་པར་གྱུར་པའི་ཡོངས་སུ་དག་པའི་ལྷའི་སྐུ་འགྲུབ་ཅིང་འཐོབ་པར་འགྱུར་རོ།། ༈ གདོལ་པ་ཞེས་བྱ་བ་ལ་སོགས་པ་ནི། དམ་ཚིག་ཉམས་པས་རྨི་ལམ་ངན་པ་མཐོང་བ་ནི།

གདོལ་པ་དང་ཁྱི་ལ་སོགས་པ་ཞེས་བྱ་བར་སྦྱར་ཏེ། སོགས་པའི་སྒྲས་ནི་སྤྲེའུ་དང་ཡི་དྭགས་ལ་སོགས་པ་གཟུགས་ངན་པ་རྣམས་ཀྱང་གཟུང་ངོ༌། །རྡོ་རྗེ་བློས་ཞེས་བྱ་བ་ནི་སྒྲུབ་པ་པོས་ཏེ། གལ་ཏེ་གདོལ་པ་སོགས་དང་སྦྱོར་བ་འདི་ལྟ་བུ་
མཐོང་ན་ནི་བློ་དང་ལྡན་པ་བདེན་པ་མཐོང་ཞིང༌། རྡོ་རྗེ་སེམས་དཔའ་སྟེ། བརྩོན་འགྲུས་བརྟན་པ་ཡིན་ཡང་སེམས་ཀྱི་གནས་ཏེ། ངན་འགྲོའི་ལུས་འགྲུབ་པར་འགྱུར་བ་སྟེ་སྡིག་པར་སྟེ་ངན་འགྲོར་ཉེ་བར་འགྲོ་བར་འགྱུར་ཏེ། རྩ་བའི་དམ་ཚིག་ལས་འདས་པར་བྱས་
ཤིང་དམ་ཚིག་ཡོངས་སུ་སྤངས་པས།༼ཞེས་པ་ནི་བདེན་པ་མངོན་སུམ་དུ་རྟོགས་པ་ལ་བྱར་མི་རུང་བས། བདེན་བཞི་རྟོགས་པའི་ཤེས་རབ་དང་ལྡན་པ་ལ་བྱའོ། །༽འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ལ་རབ་ཏུ་ཞུགས་པར་གྱུར་ཀྱང༌། ཡ་ང་བ་མ་
སྤངས་པས་དུས་བྱེད་པར་འགྱུར་རོ་ཞེས་བྱ་བའི་བར་དུའོ།། ༈ དེ་ལ་ཞེས་བྱ་བ་ལ་སོགས་པ་ལ། སྒྲུབ་པ་པོ་དེ་ལ་ཆོས་རྣམས་དང་རྨི་ལམ་དཔེ་དོན་དུ་སྦྱར་ཏེ་དེ་ཁོ་ན་ཉིད་སྒྲུབ་པ་འོག་ནས་བཤད་པ་འདི་ནི། རྨི་ལམ་རྣམ་པར་དཔྱད་༼
སྙིམ་པའི་མེ་ཏོག་ལས། གདོལ་པ་མོའམ། ཁྱི་མོའམ། རྒོད་མ་ལ་སོགས་པ་རྣམས་དང༌། བདག་ཉིད་སྦྱོར་བར། རྡོ་རྗེ་སློབ་དཔོན་ཏེ་བསྟན་པའི་བློས་མཐོང་བར་གྱུར་པ་དེའི་ཚེ། བློ་ལྡན་རྡོ་རྗེ་སེམས་དཔའ་སྟེ། མི་བསྐྱོད་པའི་སེམས་ཀྱི་གནས་ཏེ། ཐུགས་ཀྱི་གསང་བ་འགྲུབ་པར་
འགྱུར་རོ། །ཞེས་རྨི་ལམ་བཟང་བའི་རྟགས་སུ་བཤད་དོ། །༽པའི་དམ་ཚིག་སྟེ། རྨི་ལམ་དེ་ལ་བརྟེན་ནས་དེ་ཁོ་ན་ཉིད་ལ་རྣམ་པར་དཔྱོད་པའི་དུས་དེའི་ཚེ་སྙིང་པོར་གྱུར་པ་ཡིན་ཅིང་། དེ་ཁོ་ན་ཉིད་ལ་ཐེ་ཚོམ་གཅོད་པར་བྱེད་པའི་སྙིང་པོའི་ཚིག་གོ། རང་

སེམས། རྣམས་ནི་དམིགས་པ་ནི་སེམས་ལ་དམིགས་ནས་སོ་སོར་རྟོགས་པའི་ཤེས་རབ་ཀྱིས་དེ་ཁོ་ན་ཉིད་དུ་གྲུབ་མ་གྲུབ་དཔྱད་པ་སྟེ། དེ་ལྟར་དཔྱད་པས་སེམས་རང་བཞིན་གྱིས་གྲུབ་པས་སྟོང་པའི་ཀྱི་ངོ་བོ་ཉིད་ཡོངས་སུ་ཤེས་པ་དེ་ལྟར་ཤེས་པ་ལའོ། །
དེ་བཞིན་དུ་སད་དུས་ཀྱི་སྣོད་བཅུད་ཀྱི་ཆོས་རྣམས་ཐམས་ཅད་ཀྱང་རང་གི་སེམས་ཀྱིས་བཏགས་པ་ཙམ་སྟེ། བཏགས་པ་ཙམ་ལས་གཞན་དུ་གྱུར་པ་ཅི་ཡང་མེད་པ་དེ་ལྟར་རབ་ཏུ་གནས་སོ། །རྨི་ལམ་མཐོང་བའི་དུས་སུ་སྣོད་བཅུད་དུ་སྣང་བ་རྣམས་སེམས་ལས་ཕྱི་རོལ་ན་མི་གནས་
ཏེ། མིག་ཡོར་ཏེ་སྣང་བརྙན་ཙམ་དུ་སྣང་བ་གང་ཡིན་པ་དེ་ཐམས་ཅད་ནི་རང་གི་སེམས་ཀྱི་ངོ་བོ་ཉིད་ཏེ། རང་གི་སེམས་ཉིད་ལས་ངོ་བོ་ཐ་དད་པ་གཞན་ན་ཅི་ཡང་མེད་དོ། །གལ་ཏེ་སྣོད་བཅུད་ཀུན་སེམས་ཀྱིས་བཏགས་པ་ཙམ་ཡིན་ན་སེམས་དེ་ཉིད་ཀྱང་གང་ན་
གནས་ཤེ་ན། ནམ་མཁའ་རྡོ་རྗེ་གནས་སེམས་འདི། །ཞེས་བྱ་བ་སྟེ། ནམ་མཁའ་རྡོ་རྗེ་ནི་འོད་གསལ་བའོ། །དེ་ལ་གནས་པའི་སེམས་ནི་ནམ་མཁའ་རྡོ་རྗེའི་སེམས་ཏེ། སེམས་སུ་མ་ཟད་དངོས་པོ་འདི་དག་ཐམས་ཅད་ཀྱང་གཉིད་ཀྱིས་ལོག་པ་རྨི་ལམ་མམ་
འམ། མ་ལོག་པ་སད་པའི་གནས་སྐབས་ན་འོད་གསལ་དེ་ལ་གནས་སོ། །༼འདིར་འོད་གསལ་ནི་རང་བཞིན་གྱིས་གྲུབ་པས་སྟོང་པ་སྟེ། སེམས་དེ་ལ་གནས་པར་བསྟན་པ་ན། སེམས་ཀྱང་རང་བཞིན་གྱིས་གྲུབ་པས་སྟོང་པར་གོའོ། །༽སེམས་ལས་དངོས་པོ་ཐ་དད་པར་
གནས་པ་ཡོད་དམ་ཞེ་ན། ༼ཞེས་འདྲི་བ་འདི་ཕྱི་རོལ་གྱི་དོན་འགོག་འདོད་ནས་འདྲི་བ་མིན་ཏེ། ལུགས་འདིའི་དབུ་མ་ལ་དོན་སེམས་གཉིས་བདེན་གཉིས་གང་དུའང་ཡོད་ན་ཡོད་མཉམ་དང༌། མེད་ན་མེད་མཉམ་དུ་ཁས་བླང་དགོས་ཤིང༌། དེ་བཞིན་དུའང་གསུངས་པས་སོ། །དེས་ན་སེམས་ཀྱིས་བཏགས་

པ་ཙམ་ལས་དངོས་པོ་ཏེ་ངོ་བོ་ཐ་དད་པར་ཡོད་དམ་ཞེས་འདྲི་བའོ། །དེ་ཕྱིར་ངོ་བོ་ཉིད་མེད་པའོ། །ཞེས་རང་གི་ངོ་བོས་གྲུབ་པ་མེད་པའི་ལན་ཡང་ལེགས་པར་འབྲེལ་ལོ། །༽ཆོས་མེད་ཅེས་བྱ་བ་གསུངས་ཏེ་དངོས་པོ་རྣམས་ཀྱི་ངོ་བོ་ཉིད་མེད་པའོ། །གལ་ཏེ་
ཆོས་ཅན་མི་བདེན་ཀྱང་ཆོས་རྣམས་བདེན་པས་སྟོང་པའི་ཆོས་ཉིད་འགའ་ཞིག་བདེན་པར་ཡོད་དམ་ཞེ་ན། ཆོས་ཉིད་མེད་པའོ་ཞེས་བྱ་བ་གསུངས་སོ། །༼ཏེ་རྩ་ཤེ་ལས། མི་སྟོང་ཅུང་ཟད་ཡོད་མིན་ན། །སྟོང་པ་ཡོད་པར་ག་ལ་འགྱུར། །ཞེས་དང༌། འདུས་བྱས་རབ་ཏུ་མ་གྲུབ་པས། །འདུས་
མ་བྱས་ནི་ཇི་ལྟར་འགྲུབ། །ཅེས་གསུངས་པ་ལྟར། ཆོས་ཅན་བདེན་གྲུབ་འགོག་པའི་རིགས་པ་དེས་ཆོས་ཉིད་བདེན་གྲུབ་ལེགས་པར་དགག་ནུས་པའི་ཕྱིར་དང༌། བདེན་གྲུབ་ལ་རྟེན་བརྟེན་པའི་འབྲེལ་བ་འགོག་ནུས་པའི་ཕྱིར་དང་། རྟེན་དང་བརྟེན་པའི་འབྲེལ་བ་མེད་ན་ཆོས་ཅན་དང་ཆོས་ཉིད་དུ་མི་རུང་བའི་ཕྱིར་ཏེ་རྒྱས་པར་
གཞན་དུ་བཤད་ཟིན་ཏོ། །༽འདིར་གསུངས་པ་རྒྱུད་རྡོར་འཕྲེང་ལས་གསུངས་པ་ལྟར་ཕུང་པོ་དང་པོ་བཞི་དང་ས་སོགས་ཁམས་བཞི་དང་ཡུལ་གྱི་སྐྱེ་མཆེད་བཞི་དང་མིག་སོགས་དབང་པོ་བཞི་དང་སོགས་ཀྱིས་དེ་དག་གི་ལྷག་མ་རྣམས་སོ། །དེ་ལྟར་འདུས་པ་ལས་
སྣང་བ་དང་མཆེད་པ་སྐྱེ་བ་ནི་ཤེས་པ་གཉིས་༼ཞེས་པ་ནི་གཉིད་ལོག་སད་ཀྱི་སྣང་བ་ལ་བདེན་རྫུན་གྱི་ཁྱད་པར་མེད་པར་སྤྱོད་བསྡུས་ལས་གསུངས་པ་ཁུངས་སུ་འདྲེན་པའོ། །༽པོའོ། །དེ་རྣམས་ལུས་འདིར་ལེགས་པར་འདུས་པ་ནི་ཤེས་པ་ཡུལ་ལ་འཇུག་པ་རང་དབང་མེད་པར་རིམ་
གྱིས་འདུས་པའོ། ནས། དེ་གཉིས་ཀྱང་སྔ་མ་ཕྱི་མ་ལ་འདུས་ནས་ཉེར་ཐོབ་ཏུ་ཐིམ་པ་ནི་སྟོང་པ་ཆེན་པོར་གྱུར་པས་གང་ཞིག་གཉིད་འཐུག་ལོག་པ། འོ། གཉིད་ཀྱིས་སྟོང་པར་ཞུགས་པ་ལས་རླུང་གིས་བསྐྱོད་པ་ལ་བརྟེན་པས་ཏེ་ནས་ངེས་པར་རྨི་ལམ་མཐོང༌།

བ་སྟེ་འཆར་རོ། །རྨི་ལམ་བཟང་པོ་ལས་འབྲས་བུ་བཟང་པོ་ཐོབ་པར་འདོད་པས་བདེན་པར་ཀུན་ཏུ་བརྟགས་པའི། གཉིད་ལོག་པའི་སྣང་བ་དང་སད་པའི་སྣང་བལ་བདེན་རྫུན་གྱི་དབྱེ་བ་ཡོད་པ་མ་ཡིན་ནོ། །ཆོས་རྣམས་དེ་ཀུན་རྨི་ལམ་ལྟ་བུ་སྟེ། རྫུན་དང་
བདེན་པའི་ཁྱད་པར་དག་ཀྱང་ཡོད་པ་མ་ཡིན་ནོ། ཞེས་སྤྱོད་བསྡུས་ལས་གསུངས་པའོ།། ༈ དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ནི་མི་བསྐྱོད་པ་ལ་སོགས་པའོ། །ངོ་མཚར་དུ་གྱུར་པ་ནི་རྨི་ལམ་བསྟན་པ་ལའོ། །རྨད་དུ་
གྱུར་པ་ནི་རྨི་ལམ་གྱི་འབྲས་བུ་ཐོབ་པས་སོ། །དེ་བཞིན་གཤེགས་པ་ཐམས་ཅད་ཀྱི་༼སྤྱོད་བསྡུས་ཀྱི་གཞུང་འདི་དག་ལ་བརྟེན་ནས། གཉིད་དང་རྨི་ལམ་དང་བསྲེ་བ་དང་སྒྱུ་མ་ལོངས་སྐུ་དང་སྤྲུལ་སྐུའི་བསྲེ་བ་ཁྱད་པར་ཅན་རྣམས་རྟོགས་དགོས་པ་ནི་རྒྱས་པར་རིམ་ལྔ་གསལ་སྒྲོན་དུ་བཤད་ཟིན་ཏོ། །
༽དམ་ཚིག་ནི། རྡོ་རྗེ་སེམས་དཔའི་ཏིང་ངེ་འཛིན་ཏེ། དེའི་ཐེ་ཚོམ་གཅོད་པ་རྡོ་རྗེ་སེམས་དཔའ་ལ་ཞུས་པའོ། །འདི་ཅི་ཞིག་ལགས་ཞེས་བྱ་བ་ནི་ཞུས་པ་སྟེ། འདི་དག་ནི་ཤིན་ཏུ་དཀའོ་ཞེས་བྱ་བར་དགོངས་སོ། །དཀའ་བ་དེ་གང་ཡིན་སྙམ་ན་ཆོས་རྣམས་ངོ་བོ་ཡེད་པ་
ལ། ཞེས་པ་ནི། དངོས་པོ་ཏེ་ངོ་བོས་གྲུབ་པ་མེད་པའི་ཆོས་རྣམས་ཀྱི་འབྲས་བུ་སྟོན་པ་ལ་ཆོས་ཀྱི་དེ་ཉིད་དེ་འབྲས་བུ་ཐོབ་པ་ཡོད་པའི་དེ་ཁོ་ན་ཉིད་དེ་རྒྱུ་འབྲས་མི་སླུ་བར་ཀུན་ཏུ་བཤད་དོ། །དེ་བས་ན་རྒྱུ་ལ་བརྟེན་ནས་འབྲས་བུ་འབྱུང་ཞེས་རྒྱུ་རྟེན་དང་འབྲས་བུ་བརྟེན་པ་པོར་བྱེད་
པ། ནམ་མཁའ་ལ་ནི་སྟེ་གཞིར་གྱུར་པ་ལ་བརྟེན་ནས་ནམ་མཁའ་སྒོམ་པ་སྟེ། ནམ་མཁའ་བརྟེན་པ་པོར་བྱས་ནས་སྐྱེ་བ་པ་ནི་ཇི་སྲིད་དུ་སྟེ་དེ་ཇི་ལྟ་བ་དེ་ལྟར་དུ་གྱུར་པ་ངོ་མཚར་ལས་བྱུང་བ་ནི་ངོ་མཚར་བསྟན་པའོ། །༼འདི་ནི་ཤིན་ཏུ་དཀའ་སྟེ་བརྟེན་ནས་འབྱུང་བའི་

རྟེན་འབྲེལ་ཡོད་ན་རང་གི་ངོ་བོ་ཉིད་ཀྱིས་ཡོད་པར་འགྱུར་ཞིང༌། རང་གི་ངོ་བོ་ཉིད་ཀྱིས་ཡོད་པ་བཀག་ན་རྒྱུ་འབྲས་ཀྱི་བྱ་བྱེད་ཐམས་ཅད་མེད་པར་སོང་ནས་ཡང་དག་པའི་ལྟ་བ་མི་རྙེད་པའི་ཕྱིར་རོ། །དེས་ན་དེ་གཉིས་ལ་འགལ་འདུ་མེད་པར་རྟོགས་པ་ནི་ཤིན་ཏུ་ངོ་མཚར་བའོ་ཞེས་སྟོན་པ་
ཡིན་པས། ལྟ་བ་འཚོལ་བ་ལ་གནད་ཤིན་ཏུ་ཆེ་བར་ཟུངས་ཤིག། ༈ སྔར་བཤད་པའི་འགལ་བ་ལྟར་སྣང་བ་གཉིས་ནི་གཏན་མ་འགལ་བར་འདུ་བ་ནི་དེ་བཞིན་གཤེགས་པའི་དགོངས་པ་ཉིད་ཡིན་པར་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་
གསུངས་ཏེ། རྡོ་རྗེ་འཆང་ཆེན་པོས་དེ་བཞིན་གཤེགས་༼དེ་བཞིན་གཤེགས་པ་རྣམས་ཀྱི་བསམ་པ་ཉིད་གསལ་བར་བྱ་བའི་ཕྱིར། ཞེས་ཟེར་བ་ལ་ཡང་ཅུང་ཟད་ཅིག་བཤད་དུ་ཡོད་ཀྱང་དེ་བཞིན་གཤེགས་པའི་དགོངས་པ་ཉིད་ཡིན་པར་བསྟན་པ་ནི་ཞེས་ཟེར་བ་ནི་ལེགས་པར་སྣང་སྟེ་འགྱུར་རྙིང་དང་
ཡང་མཐུན་ནོ། །༽པ་རྣམས་ལ་འདི་སྐད་ཅེས་གསུངས་ཏེ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཅེས་བྱ་བ་ནི་འཁོར་གྱི་དེ་བཞིན་གཤེགས་པ་རྣམས་ལ་བོད་པའོ། །འདུས་མ་བྱས་པའི་ནམ་མཁའ་ནི་ཆོས་གང་དང་ཡང་སྟེ། བུམ་པ་དང་
སྣམ་བུ་ལ་སོགས་པ་གང་དང་ཡང་མི་ལྡན་ཏེ། ༼པ་སྟེ། ལྡན་པ་མ་ཡིན་ཞེས་པ་ཡིན་ལ། དེའི་དོན་ནི་དེ་གཉིས་དབྱེར་མེད་པ་མ་ཡིན་པའོ། །ཐ་དད་པར་ཡང་མི་སྣང་བའི་ཕྱིར་རོ། །མི་ལྡན་པ་ཡང་མ་ཡིན་ཏེ། བུམ་སྣམ་ལ་སོགས་པའི་གཟུགས་ཅན་གྱི་དངོས་པོ་༼
ཞེས་པའི་རྒྱུ་མཚན་འདི་ཆག་འགྱུར་ལས་ཀྱང་འདི་བཞིན་འབྱུང་ཡང༌། པ་ཚབ་ཀྱིས་ཐ་དད་པ་ཉིད་དུ་མཐོང་བའི་ཕྱིར་རོ། །ཞེས་བསྒྱུར་བ་ལེགས་ལ། དོན་ནི། ནམ་མཁའ་ནི་ཐོགས་པའི་རེག་བྱ་བཀག་ཙམ་ལ་འཇོག་ལ། བུམ་སྣམ་སོགས་ནི་དེ་ལ་མི་འཇོག་པས་དེ་གཉིས་ཐ་དད་དུ་གཞག་དགོས་པའི་ཕྱིར་ཞེས་པའོ། །

འོ་ན་དེ་གཉིས་བུམ་སྣམ་བཞིན་དུ་སོ་སོར་གནས་པ་ཞིག་ཡིན་ནམ་སྙམ་ན། མི་ལྡན་པ་ཞེས་པ་ནི་འོག་ནས་ལྡན་པ་དང་བྲལ་བ་དག་ཀྱང་ཞེས་གསུངས་པས་སོ་སོར་བྲལ་བའི་ངོ་བོ་ཐ་དད་པ་མིན་ཞེས་པའོ། །༽ཐམས་ཅད་ནམ་མཁའ་དེའི་བདག་ཉིད་དེ་ངོ་བོ་ཉིད་ཡིན་པའི་ཕྱིར་རོ། །ནམ་མཁའ་དེ་
ཐམས་ཅད་དུ་གཏོགས་པ་ནི་ཡོད་པའི་ཆོས་བུམ་པ་ལ་༼དཔེར་བརྗོད་ན། བུམ་པ་སྟོང་པའི་ནང་དེར་ཆུ་ལ་སོགས་པའི་ཐོགས་བཅས་གཞན་བཀག་པ་ཙམ་ཞིག་ཡོད་པ་དེ་ནམ་མཁའ་ཡིན་ལ། བུམ་པ་དང་དེའི་ནང་དུ་ཐོགས་བཅས་གཞན་བཀག་པ་གཉིས་ངོ་བོ་ཐ་དད་ན། བུམ་པ་དེ་ནང་གི་ཐོགས་བཅས་གཞན་
བཀག་པ་མིན་པར་འགྱུར་བས་ངོ་བོ་གཅིག་པའོ། །དེས་གཞན་ལའང་ཤེས་པར་བྱའོ། །༽སོགས་པ་རྣམས་ལ་ཡང་ཁྱབ་པ་ཉིད་ཡིན་ལ་བུམ་སོགས་དེ་རྣམས་ཀྱི་ངོ་བོ་ཉིད་ནམ་མཁའ་ལ་གནས་པའང༌གཟུགས་ཅན་བཞིན་དུ་རྗེས་སུ་བལྟར་མེད་པ་སྟེ། གཉིས་པོ་དེ་དག་
བདག་ལ་ཡོད་དོ་ཞེས་བྱ་བའི་མངོན་པའི་ང་རྒྱལ་ཡང༌ནམ་མཁའ་འདི་ལ་མེད་པས་ན་ནམ་མཁའ་དེ་ང་ནི་ཆོས་ཐམས་ཅད་དུ་གཏོགས་ལ། ཐམས་ཅད་ཀྱི་རྗེས་སུ་སོང་བར་བལྟར་མེད་པའོ་སྙམ་དུ་ཡང་མི་སེམས་སོ་ཞེས་བྱ་བ་གསུངས་སོ། །དེ་ལྟར་དཔེ་
གསུངས་ནས། དཔེ་དེ་དང་དོན་ཡང་དག་པར་སྦྱར་བ་བསྟན་པར་བྱ་བའི་ཕྱིར། དེ་བཞིན་དུ་ཞེས་བྱ་བ་ལ་སོགས་པ་གསུངས་ཏེ། ཇི་ལྟར་ནམ་མཁའ་ཆོས་གང་དང་ཡང་མི་ལྡན་པས་ཏེ། མི་ལྡན་པ་ཡང་མ་ཡིན་པ་དེ་བཞིན་དུ་རྨི་ལམ་དང༌། རྨི་ལམ་གྱི་འབྲས་
བུ་དག་གི་ལྡན་པ་མེད་པ་དང་མི་ལྡན་པ་བྲལ་བ་དག་ཀྱང་བལྟ་བར་བྱའོ། །༼སྟེ། འདི་ནི་དཔེ་དོན་སྦྱོར་ཚུལ་དང་པོའོ། །འདི་ལ་སྣམ་བུ་སོགས་ནི་རྨི་ལམ་དང༌། རྨི་ལམ་གྱི་འབྲས་བུ་གཉིས་ཀྱི་དཔེའོ། །ནམ་མཁའ་ནི་དེ་གཉིས་ཀྱི་དེ་ཁོ་ན་ཉིད་ཀྱི་དཔེའོ། །དེས་ན་རྨི་ལམ་དང་དེའི་འབྲས་བུ་གཉིས་ནི་

རང་གི་མཚན་ཉིད་ཀྱིས་གྲུབ་པས་སྟོང་པ་དང་དབྱེར་མེད་པའི་གཅིག་མ་ཡིན་ཏེ། གཅིག་ཀུན་རྫོབ་བདེན་པ་དང་གཅིག་ཤོས་དོན་དམ་བདེན་པ་ཡིན་པའི་ཕྱིར་རོ། །ངོ་བོ་ཐ་དད་པའི་མི་ལྡན་པ་ཡང་མ་ཡིན་ཏེ། དེ་གཉིས་རང་གི་ངོ་བོ་ཉིད་ཀྱིས་གྲུབ་པས་སྟོང་། དེའི་བདག་ཉིད་ཡིན་
པའི་ཕྱིར་རོ། ཞེས་སྦྱར་ཏེ། ཆོས་ཅན་དང་ཆོས་ཉིད་གཉིས་དབྱེར་མེད་ཀྱི་གཅིག་ཡིན་པ་དང༌། ངོ་བོ་ཐ་དད་པ་བཀག་ནས་ངོ་བོ་གཅིག་ལ་ལྡོག་པ་ཐ་དད་པར་བསྟན་ནོ། །༽དཔེ་དོན་སྦྱོར་ཚུལ་གཉིས་པ་སྟོན་པ་ནི་ཇི་ལྟར་ནམ་མཁའ་ཆོས་ཐམས་ཅད་དུ་གཏོགས་པ་དང༌། ཐམས་ཅད་ཀྱི་
རྗེས་སུ་བལྟའོ་སྙམ་དུ་མི་སེམས་པ་དེ་བཞིན་དུ། རྨི་ལམ་དང་དེའི་འབྲས་བུ་ཡང་དེ་དང་འདྲའོ་ཞེས་བསྟན་པར་བྱ་བའི་ཕྱིར། ལྟ་བུ་ནི་རྣམ་པར་ཡང་བསྒྱུར་བས་ཆོག་པས་རྨི་ལམ་ལྟ་བུ་སྟེ་རྣམ་པ་དང་རྨི་ལམ་གྱི་དམ་ཚིག་ལས་བྱུང་བ་ནི་རྨི་ལམ་གྱི་འབྲས་བུར་
རྗེས་སུ་སྟེ་འདྲ་བར་རྟོགས་པར་བྱའོ། །ཞེས་བྱ་བ་གསུངས་སོ།། ༈ རྨི་ལམ་སོགས་དེ་ཉིད་ཀྱི་རྣམ་པར་དག་པ་རང་བཞིན་མེད་པས་ཆོས་གཞན་ཀུན་ལ་ཡང་ཁྱབ་པར་བསྟན་པར་བྱ་བའི་ཕྱིར། བཅོམ་ལྡན་འདས་ཞེས་བྱ་བ་ལ་སོགས་པ་
གསུངས་ཏེ། ཇི་ལྟར་ནམ་མཁའ་བརྟག་ཏུ་མེད་ཅིང་བལྟར་མི་༼འདི་ལ་དཔེ་དོན་སྦྱོར་ཚུལ་གཉིས་ལས། གཅིག་ནི་ཇི་ལྟར་ནམ་མཁའ་གཟུགས་ཅན་ཀུན་ལ་སོང་བ་དང༌། དེ་བལྟར་མི་མངོན་པ་བཞིན་དུ་རང་གི་ངོ་བོ་ཉིད་ཀྱིས་གྲུབ་པས་སྟོང་པ་རྨི་ལམ་དང༌། དེའི་འབྲས་བུའི་ཆོས་
ཀུན་ལ་ཁྱབ་པ་དང༌། ཁྱབ་ཀྱང་དེ་བལྟར་མི་མངོན་པར་ཤེས་པར་བྱའོ། །གཅིག་ནི་ནམ་མཁའ་དེ་ཆོས་གཉིས་པོ་དེ་ཡིན་ཀྱང་དེ་གཉིས་ཡིན་ནོ་སྙམ་དུ་མི་ལྟ་བ་དེ་བཞིན་དུ། ཆོས་རྣམས་རང་གི་ངོ་བོ་ཉིད་ཀྱིས་གྲུབ་པས་སྟོང་པའི་དོན་དམ་མངོན་སུམ་ཏུ་རྟོགས་པའི་ཚེ། རྟོག་པ་གང་ཡང་མེད་པ་དང༌།

གཉིས་ཀྱི་སྣང་བ་རྣམས་ཉེ་བར་ཞི་བར་ཤེས་པར་བྱའོ། །༽སྣང་བ་དེ་བཞིན་དུ་རྨི་ལམ་གྱི་ངོ་བོ་ཉིད་ཀྱང་དེ་དང་འདྲ་སྟེ། བརྟག་ཏུ་མེད་པ་ནི་མིག་ལ་སོགས་པའི་དབང་པོས་གང་ཡུལ་དུ་བྱར་མེད་པའོ། །ཐོགས་པ་མེད་པ་ནི་རྩིག་པ་ལ་སོགས་པ་ལ་རྡུགས་པ་མེད་དོ། །
དེ་བཞིན་དུ་ཕུང་པོ་ལ་སོགས་པའི་ཆོས་ཐམས་ཅད་ཀྱང་ཡོངས་སུ་ཤེས་པར་བྱ་ན། རྨི་ལམ་དང་རྨི་ལམ་གྱི་འབྲས་བུ་ལྟ་སྨོས་ཀྱང་ཅི་དགོས། ཆོས་ཐམས་ཅད་ནམ་མཁའ་དང་མཚུངས་པར་གཏན་ལ་འབེབས་པ་འདི། སྔར་བསྟན་པ་དེ་ཙམ་དུ་མ་ཟད་སླར་ཡང་བསྟན་པར་བྱ་བའི་ཕྱིར། བཅོམ་
ལྡན་འདས་ཞེས་བྱ་བ་ལ་སོགས་པ་གསུངས་ཏེ། ལུས་དང་ངག་དང་སེམས་ནི་༼ཡོངས་སུ་ཤེས་པར་བྱ་ཚུལ་ནི། སྔར་རྨི་ལམ་དང་དེའི་འབྲས་བུ་གཉིས་ལ་ནམ་མཁའ་དཔེར་བླངས་ཏེ་བཤད་པ་ཇི་ལྟ་བ་བཞིན་དུ་ཤེས་པར་བྱའོ། །༽སེམས་ཅན་གྱི་འཇིག་རྟེན་ནོ། །ཆོས་ཐམས་ཅད་ནི་སྣོད་
ཀྱི་འཇིག་རྟེན་ནོ། །བརྗོད་བྱའི་ཡུལ་ལ་རྡོ་རྗེ་ལྟར་མི་བཟློག་པར་འཇུག་པ་ལ་བརྗོད་བྱ་དང་རྗོད་བྱེད་དུ་གནས་པདེའི་དམ་ཚིག་ནི་དེ་ལས་འདར་མེད་པ་ནི་ངག་གི་རང་བཞིན་མ་ལུས་པ་སྟེ་དེས་ཇི་སྙེད་ཅིག་བརྗོད་དོ་ཅོག་ཐམས་ཅད་དོ་འོ། །ཐམས་ཅད་ཀྱི་རྗེས་སུ་སོང་བ་ནི། 
འཇིག་རྟེན་གྱི་ཁམས་མཐའ་ཡས་མུ་མེད་པ་ཐམས་ཅད་དུ་ཁྱབ་པའོ། །ཆོས་དེ་རྣམས་ངོ་བོ་ཉིད་གཅིག་པ་ནི་རང་བཞིན་གྱིས་གྲུབ་པས་སྟོང་པའི་མཚན་ཉིད་དེ་རང་བཞིན་གཅིག་པ་སྟེ་མཚུངས་པར་ཤེས་པར་བྱའོ། །འདི་ལྟ་སྟེ་ཞེས་བྱ་བ་ནི་རང་བཞིན་དེ་ཇི་ལྟ་
བུ་ཡིན་པ་མཚན་གཞི་གཅིག་ལ་སྟོན་པའོ། །སེམས་ཀྱི་ངོ་བོ་ཉིད་ནི་སེམས་ཀྱི་རང་བཞིན་ནོ། །༼ཞེས་པ་ནི་སྔར་སེམས་རང་བཞིན་མེད་པར་གཏན་ལ་ཕབ་པའོ། །༽ལུས་དང་ངག་དང་སེམས་ཀྱི་ཁམས་གང་ཡིན་ཞེས་བྱ་བ་ནི་ཆོས་ཐམས་ཅད་དེ། དེ་དང་ནམ་མཁའི་

ཁམས་ཏེ། གཉིས་པོ་དེ་དག་ནི་དོན་ཡིན་ལུགས་ལ་གཉིས་སུ་མེད་ཅིང་བློས་ཀྱང་དེ་ལྟར་གཉིས་སུ་བྱར་མེད་པས། ཐ་དད་པ་མེད་པའི་མཚན་ཉིད་ཅན་ནོ། །བཅོམ་ལྡན་འདས་ཞེས་བྱ་བ་ལ་སོགས་པ་ནི། སྔར་བཤད་པའི་དོན་འདི་ཉིད་རྣམ་
པར་འགྲེལ་ཏེ། སེམས་ཅན་ཐམས་ཅད་ཅེས་བྱ་བ་ནི་སྒོ་ང་ལས་སྐྱེས་༼འདིར་སྔར་བསྟན་པ་ལས་ཁྱད་པར་ལྷག་པོ་ཅི་ཞིག་བསྟན་ཞེ་ན། དཔེར་ན་ནམ་མཁའ་ནི་རང་གི་དགག་བྱ་ཐོགས་པའི་རེག་བྱ་བཀག་ཙམ་ལ་འཇོག་པ་བཞིན་དུ། ཆོས་ཅན་སོ་སོ་བ་མཐའ་ཡས་ཀྱང༌། དེ་རྣམས་ཀྱི་དེ་ཁོ་ན་ཉིད་ནི་བདེན་
པ་རྣམ་པར་བཀག་ཙམ་ལ་འཇོག་པ་འདི་ཉིད་ལ་ངེས་པ་བསྐྱེད་པ་ཡིན་ལ། ནམ་མཁའ་དང་འདྲ་བར་འཆད་ལུགས་ཁྱད་པར་བ་ཡོད་དོ། །༽པ་ལ་སོགས་པའོ། །དེ་ནི་ནམ་མཁའ་འི་ཁམས་ལ་གནས་ཏེ་འདུས་མ་བྱས་པའི་ནམ་མཁའི་ཁམས་དེ་ནི། འདོད་པའི་ཁམས་
ལ་སོགས་པ་ལ་རྟེན་དང་བརྟེན་པའི་རང་གི་མཚན་ཉིད་ཀྱིས་གནས་པ་མ་ཡིན་ནོ། །དེ་བས་ན་ཆོས་གང་དེ་ལྟར་ཁམས་༼ཞེས་པ་ནི་སྡུད་པ་ལས། མཁའ་ལ་རླུང་བརྟེན་དེ་ལ་ཆུ་ཡི་ཕུང་པོ་བརྟེན། །དེ་ལ་ས་ཆེན་འདི་བརྟེན་དེ་ལ་འགྲོ་བ་བརྟེན། །ཞེས་གསུངས་པ་ལྟར་རོ། །
༽གསུམ་ན་མི་གནས་པ་དེ་ནི་རང་བཞིན་གྱིས་སྐྱེ་བ་མེད་དོ། །ཆོས་གང་ལ་རང་བཞིན་གྱིས་སྐྱེ་བ་མེད་པའི་ཆོས་འདི་ནི་ཆོས་གང་གིས་ཀྱང་སྟེ། ངོ་བོ་ཉིད་ཀྱིས་གྲུབ་པའི་ངོ་བོ་ཉིད་གང་དང་གང་གིས་ཀྱང་བརྟག་པར་མི་ནུས་ཤིང་འཇོག་པར་མི་ནུས་ཏེ། ཆོས་
ཐམས་ཅད་ནི་ངོ་བོ་ཉིད་མེད་པའི་ཕྱིར་ཤིན་ཏུ་དབྱེར་མེད་པའོ། །དེ་བས་ན་སྟེ་སེམས་ཅན་རྣམས་ནམ་མཁའ་ལ་གནས་པ་དང༌། ནམ་མཁའ་ལ་ཡང་རང་གི་མཚན་ཉིད་ཀྱིས་གྲུབ་པའི་ངོ་བོ་ཉིད་ཅུང་ཟད་ཀྱང་མེད་པའི་ཚུལ་དེ་ལྟར་ཆོས་ཐམས་ཅད་ཀྱང་བདེན་པས་སྟོང་པའི་སྟོང་པ་ལ་

གནས་པ་དང་། བདེན་སྟོང་ལ་ཡང་རང་གི་མཚན་ཉིད་ཀྱིས་གྲུབ་པ་མེད་པར་བྱས་ན་ཆོས་ཐམས་ཅད་ནི་ངོ་བོ་ཉིད་མེད་པ་སྟེ། འོད་གསལ་བའི་ངོ་བོ་ཉིད་དོ། །༼འདིས་ནི་ཆོས་ཐམས་ཅད་ནི་རྩ་བ་ཡོངས་སུ་ཆད་པ་སྟེ། ཞེས་གསུངས་པ་བཞིན་དུ། གང་ལ་གནས་པའི་རྩ་བ་མཐར་གཏུགས་པ་བདེན་པར་གྲུབ་
པ་མེད་པར་བསྟན་ནོ། །དེ་ལྟར་ན། རང་སེམས་རྣམས་ནི་དམིགས་པ་ལ། ཞེས་པ་ནས། ཆོས་ཐམས་ཅད་ངོ་བོ་ཉིད་མེད་པའོ་ཞེས་པའི་བར་གྱིས་དེ་ཁོ་ན་ཉིད་ཀྱི་ལྟ་བ་གཏན་ལ་ཕབ་བོ། །འདུས་པར་སྟོང་ཉིད་གཏན་ལ་ཕབ་པ་འདིར་འབྱུང་བ་བཞིན་དུ་ལེའུ་གཞན་གང་ལས་ཀྱང་མི་འབྱུང་ཞིང༌། དངོས་གྲུབ་རླབས་
ཆེ་བ་གཉིས་གང་སྒྲུབ་ཀྱང་སྒྱུ་མ་ལྟ་བུར་རྟོགས་པ་མེད་ན་མི་འགྲུབ་པར་ལེའུ་འདིའི་མཚམས་སྦྱོར་གྱི་སྐབས་སུ་གསུངས་པས་ཚིག་དོན་རྣམས་འཕགས་པ་ཡབ་སྲས་ཀྱི་བཞེད་པ་བཞིན་དུ་ཟུར་ཕྱིན་པར་བཀོད་དོ། །རྒྱུད་ཀྱི་རྒྱལ་པོ་ལས། འདི་ལྟར་གསུངས་པ་ཤེས་པར་བྱས་ནས་ཟབ་མོ་དབུ་མའི་ལྟ་བ་ཕུ་
ཐག་གཅོད་པ་ལ་འབད་པར་བྱའོ།། ༈ ཀྱེ་བཅོམ་ལྡན་འདས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ནི་དུས་གསུམ་དུ་གཤེགས་པའོ། །དེ་རྣམས་ཀྱི་ཡེ་ཤེས་ནི་ཡེ་ཤེས་ཀྱི་རང་བཞིན་གྱི་སྐུའོ། །དེའི་འབྱུང་བར་བྱེད་པ་རྡོ་རྗེའི་
གནས་ལྟ་བུ་ནི། རྡོ་རྗེའི་གནས་ལྟ་བུའི་རང་བཞིན་ཏེ། བྱང་ཆུབ་ཀྱི་སེམས་ཉིད་དོ། །༼འདིས་ནི་སྔར་བཤད་པའི་ལྟ་བ་གཏན་ལ་ཕབ་ནས། དེ་ཁོ་ན་ཉིད་ཀྱི་དོན་བསྒོམ་པའི་བྱང་ཆུབ་ཀྱི་སེམས་ཉིད་ཀྱིས་ཤིན་ཏུ་ངོ་མཚར་བའི་སྒྱུ་མའི་སྐུ་བསྒྲུབ་པར་བསྟན་ཏེ། སྔར་བཤད་པ་ལྟར་གྱི་ལྟ་
བ་ལ་རྣལ་འབྱོར་བླ་མེད་པ་དང༌། ཕར་ཕྱིན་གྱི་དབུ་མ་པ་དང༌། རྒྱུད་སྡེ་འོག་མ་གསུམ་ལ་ཞུགས་པ་དང༌། ཁྱད་པར་མེད་ཀྱང་དེ་ཁོ་ན་ཉིད་རྟོགས་ཟིན་གྱི་དོན་བསྒོམ་པ་ནི། ཐམས་ཅད་སྟོང་པའམ་ལྷན་ཅིག་སྐྱེས་པའི་བདེ་བ་ཆེན་པོས་བསྒོམས་པ་ན། ལམ་ཐུན་མོང་མ་ཡིན་པར་འགྱུར་བའི་ཚུལ་ལེགས་

པར་ཤེས་དགོས་པ་ནི། རིམ་ལྔ་གསལ་སྒྲོན་དུ་རྒྱས་པར་བཤད་ཟིན་ཏོ། །༽བྱང་ཆུབ་ཀྱི་སེམས་དེ་ཡང་ལུས་ལ་མི་གནས་ཏེ། འདོད་པའི་ཁམས་ན་མི་གནས་སོ། །ངག་ལ་མི་གནས་ཏེ། གཟུགས་ཀྱི་ཁམས་ལ་མི་གནས་སོ། །སེམས་
ལ་མི་གནས་པ་སྟེ་གཟུགས་མེད་པའི་ཁམས་ན་ཡང་མི་གནས་སོ། །དེ་ལྟར་ཆོས་གང་ཁམས་གསུམ་ན་མི་གནས་པ་དེ་ནི། རང་བཞིན་གྱིས་སྐྱེ་བ་མེད་པའོ་དོ། །གང་ཁམས་གསུམ་ན་ངོ་བོ་ཉིད་ཀྱིས་མི་གནས་པའི་མཚན་ཉིད་ཅན་ཡོངས་སུ་
ཤེས་པ་དེ་ནི། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུ་འབྱུང་བར་བྱེད་པའི་རྡོ་རྗེའི་༼ནི་བྱང་ཆུབ་ཀྱི་སེམས་གནས་པ་པོ་དང༌། ཁམས་གསུམ་གནས་སུ་རང་གི་ངོ་བོ་ཉིད་ཀྱིས་གྲུབ་པའི་ཚུལ་གྱིས་མི་གནས་པའོ། །༽ཞེས་པ་ནི་གནས་ཏེ། མི་
ཕྱེད་ཅིང་མི་སླུ་བའི་འབྱུང་གནས་སུ་སྟོན་ནོ་སོ།། ༈ དེ་ལྟར་རྨི་ལམ་ལ་ངོ་བོ་ཉིད་མེད་པའི་དཔེས་དངོས་པོ་གཞན་རྣམས་ཀྱི་ངོ་བོ་ཉིད་མེད་པར་ངེས་པར་བརྟགས་ནས། གཞན་ཡང་རྨི་ལམ་དང་སྒྱུ་མ་ཙམ་ལ་དམིགས་
པ་དེ་ཉིད་བསྟན་པར་བྱ་བའི་ཕྱིར། ༼ཞེས་པ་ནི་སྔར་བཤད་པ་ལྟར་ལྟ་བ་གཏན་ལ་ཕབ་པའོ། །དེ་འདྲ་བའི་སྟོང་ཉིད་རྟོགས་པ་དང༌། སྒྱུ་མ་ལྟ་བུར་རྟོགས་པ་ནི། ཐེག་པ་གཞན་དང་རྒྱུད་སྡེ་འོག་མ་དང༌། རིམ་པ་དང་པོ་དང་ཐུན་མོང་བ་ཡིན་པས་སྤྱི་དོན་གྱི་སྟོང་ཉིད་རྟོགས་པ་དང་། སྤྱི་དོན་གྱི་སྒྱུ་མའི་
ཏིང་ངེ་འཛིན་ཡིན་པས། དེ་དང་སྦས་པ་དང༌། མཐར་ཐུག་གི་འོད་གསལ་དང༌། སྒྱུ་མའི་སྐུ་རྣམས་གཏན་མི་འདྲ་བས་ལེགས་པར་ཕྱེད་པར་བྱའོ། །༽ཀྱེ་བཅོམ་ལྡན་འདས་ཞེས་བྱ་བ་ལ་སོགས་པ་གསུངས་ཏེ། བདག་གི་ཁམས་གསུམ་དུ་ཞེས་པ་སྟེ། སེམས་ཅན་རབ་

འབྲིང་ཐ་མ་རྣམ་པ་གསུམ་ལ་རྨི་ལམ་མཐོང་བར་བྱའོ་ཞེས་པ་སྟེ། རྨི་ལམ་གྱི་འབྲས་བུ་བརྟག་པར་བྱའོ། །སྙམ་པ་རྨི་ལམ་གྱིས་ཀུན་ཏུ་རྟོག་པར་མི་འགྱུར་རོ། །མི་སྟེ་རྨི་ལམ་རྨི་མཁན་ཡང་བདག་གིས་རྨི་ལམ་མཐོང་བར་བྱའོ་ངོ་སྙམ་དུ་གསོལ་བ་འདེབས་
པར་མི་འགྱུར་རོ། །ཞེས་པ་ནི་རྨི་ལམ་གང་རྨིས་ཐམས་ཅད་རྨི་བ་པོའི་འདུན་པའི་དབང་གིས་མ་ཡིན་ཞེས་པའི་དོན་ནོ། །དེ་ལྟར་བློ་སྔོན་དུ་གཏོང་བའི་བྱེད་པ་པོ་མེད་པར་འབྱུང་བའི་རྟེན་འབྲེལ་ཙམ་ཡིན་པ་དེ་བས་ན་ཁམས་གསུམ་གྱི་བྱ་བ་སྟེ་སེམས་ཅན་གྱི་ཚོགས། རབ་འབྲིང་ཐ་མ་རྣམ་
པ་གསུམ་གྱི་གཉིད་མ་ལོག་པའི་གནས་སྐབས་ཀྱི་དགེ་བ་དང་མི་དགེ་བའི་བྱ་བ་རྣམས་ཀྱང་རྨི་ལམ་ལྟ་བུ་སྟེ། རྨི་ལམ་དང་མཚུངས་པར་མི་བདེན་པ་དང༌། རྨི་ལམ་དང་འདྲ་བ་སྟེ་དེ་ནི་རྨི་ལམ་ལྟར་མི་བདེན་ཀྱང་རྒྱུ་སྣ་ཚོགས་པ་ལས་འབྲས་བུ་སྣ་ཚོགས་འབྱུང་བ་
དང༌། རྨི་ལམ་ལས་བྱུང་བ་སྟེ་རྨི་ལམ་གྱི་སྟེ་རྫུན་པའི་ངོ་བོ་ཉིད་དུ་སྟོན་ཏོ། །ཁམས་གསུམ་པའི་བྱ་བ་རྣམས་རྨི་ལམ་དང་འདྲ་བའི་དཔེ་དེ་བཞིན་དུ་རྣམ་པའམ་ཚུལ་འདིས་ཕྱོགས་བཅུའི་འཇིག་རྟེན་གྱི་ཁམས་ཀྱི་སངས་རྒྱས་ཏེ། རྫོགས་པ་རྣམས་དང་
བྱང་ཆུབ་སེམས་དཔའ་སྟེ་རབ་ཏུ་དགའ་བ་ལ་སོགས་པའི་ས་ཐོབ་པ་རྣམས་དང༌། སེམས་ཅན་ཇི་སྙེད་པ་ཐམས་ཅད་ཀྱང་སྟེ། སྒོ་ང་ལས་སྐྱེས་པ་དང་མངལ་ནས་སྐྱེས་པ་དང༌། དྲོད་གཤེར་ལས་སྐྱེས་པ་དང་བརྫུས་ཏེ་སྐྱེས་པ་རྣམས་ཏེ། དེ་དག་ཀྱང་
རྨི་ལམ་དུ་ཤར་བའི་གང་ཟག་ལ་ངར་འཛིན་པའི་བདག་གི་མེད་པ་དང་འི་གནས་སུ་རྗེས་སུ་སྟེ་འདྲ་བར་རྟོགས་པར་བྱ་སྟེ། རྨི་ལམ་དང་འདྲ་བར་སྒྱུ་མ་ལྟ་བུའི་ཏིང་ངེ་འཛིན་ལ་གནས་པར་ཁོང་དུ་ཆུད་པར་བྱའོ།།༼འོ་ན་སྔར་

ཁམས་གསུམ་པའི་བྱ་བ་ཐམས་ཅད་རྨི་ལམ་བཞིན་དུ་བཤད་ཟིན་མ་ཐག་ཏུ། སླར་ཡང་སེམས་ཅན་ཐམས་ཅད་རྨི་ལམ་དང་འདྲ་བར་བཤད་པ་འདི་མི་དགོས་སོ་སྙམ་ན། སྔར་མ་དང་འདི་གཉིས་རྨི་ལམ་དཔེར་ལེན་པར་འདྲ་ཡང་ལེན་ཚུལ་མི་འདྲ་སྟེ། སྔ་མས་ནི་ཆོས་གཞན་རྣམས་དང་རྨི་ལམ་གཉིས་མི་བདེན་
པར་འདྲ་བར་སྟོན་ལ། འདིར་དག་མ་དག་གི་གང་ཟག་ཏུ་འདོགས་པའི་གཞི་ཐམས་ཅད་མཐར་གཏུགས་ན། རླུང་སེམས་ཙམ་གྱི་ལུས་སུ་ཟད་པ་རྨི་ལམ་དུ་ཤར་བའི་གང་ཟག་དང་འདྲའོ་ཞེས་སྟོན་པས་སྔ་མ་དང་ཁྱད་པར་ཤིན་ཏུ་ཆེའོ། །འདི་ཡང་རགས་པ་གནས་སྐབས་པའི་ལུས་དང༌། ཕྲ་བ་གཉུག་མའི་
ལུས་གཉིས་ལུང་དང་རིགས་པས་སོ་སོར་ཕྱེད་པ་ལ་རག་ལས་ཏེ། གསལ་སྒྲོན་དུ་རྒྱས་པར་བཤད་ཟིན་ཏོ། །དེ་ལྟར་ཤེས་ན་སྒྱུ་མའི་སྐུ་དེ་གང་ལས་སྒྲུབ་པའི་བསྒྲུབ་གཞིའི་སྒྱུ་ལུས་དང༌། དེ་ལས་བསྒྲུབས་པའི་སྒྱུ་ལུས་ལེགས་པར་ཤེས་པར་འགྱུར་བས། གཞུང་འདི་རྣམས་སྤྱོད་བསྡུས་ལས་ཀྱང༌། སྒྱུ་ལུས་
སྟོན་པ་ལ་དྲངས་སོ། །དེའི་ཕྱིར་སྒྱུ་མ་ལྟ་བུའི་ཏིང་ངེ་འཛིན་ལ་གནས་པ་ཤེས་པར་བྱ་ཞེས་དང༌། གནས་པར་ཁོང་དུ་ཆུད་པར་བྱ། ཞེས་པ་ནི་ཡིད་ཀྱི་རང་བཞིན་གྱི་ལྷའི་སྐུས་ཁྱད་པར་བསྟན་ཞེས་པ་དང་འགྲིགས་ལ། གནས་པས་ཤེས་པར་བྱ། ཞེས་པ་ནི་རིམ་ལྔ་ལས། སྒྱུ་མ་ལྟ་བུའི་ཏིང་འཛིན་གནས། །
ཐམས་ཅད་དེ་དང་འདྲ་བར་མཐོང༌། །ཞེས་གསུངས་པ་དང་མཐུན་ཏེ། ཚུལ་གཉིས་ཀ་ཁས་ལེན་པས་མི་འགལ་ལོ། ། ༈ དེ་ལྟར་ཡིད་ཀྱི་རང་བཞིན་གྱི་ལྷའི་སྐུས་ཁྱབ་པར་རབ་ཏུ་བསྟན་ནས། སྒྱུ་མའི་སྐུ་དེའི་ངོ་བོ་ཉིད་རྡོ་རྗེ་འཆང་བསྟན་པར་བྱ་བའི་ཕྱིར། 
བཅོམ་ལྡན་འདས་ཞེས་བྱ་བ་ལ་སོགས་པ་གསུངས་ཏེ། ཡིད་བཞིན་གྱི་ནོར་བུ་རིན་པོ་ཆེ་ནི། འཇིག་རྟེན་པའི་རིན་པོ་ཆེ་ཐམས་ཅད་ཀྱི་ནང་ན་ཤིན་ཏུ་ཁྱད་པར་དུ་འཕགས་པ་སྟེ། མངོན་པར་འདོད་པ་སྟེར་བའི་ཕྱིར་ལྷ་དང་མི་དང་མི་མ་ཡིན་པའི་ཡོན་ཏན་

ཐམས་ཅད་དང་ལྡན་ཞིང༌། སེམས་ཅན་ཐམས་ཅད་ཀྱིས་གསོལ་བ་བཏབ་ན། གསེར་ལ་སོགས་པ་དེ་བསམས་པ་ཙམ་གྱིས་ཏེ། མངོན་པར་འདོད་པ་ཙམ་གྱིས་གང་འབྱོར་བར་བྱེད་དེ། རིན་པོ་ཆེ་ལ་སོགས་པ་དེ་དག་འབྱུང་བ་ནི། དེ་ཁོ་ན་ཉིད་ལ་དཔྱོད་པའི་རིགས་པས་
དཔྱད་ན་གསོལ་བ་འདེབས་པའི་སེམས་ཅན་རྣམས་ཀྱི་སེམས་ལས་ཀྱང་མ་བྱུང༌། ཡིད་བཞིན་གྱི་ནོར་བུ་རིན་པོ་ཆེ་ལས་ཀྱང་མ་འོངས་སོ། །དཔེ་དེ་བཞིན་དུ་ཆོས་ཐམས་ཅད་དེ་སྒྱུ་མའི་མཚན་ཉིད་ཅན་དང་སངས་རྒྱས་ཏེ་རྫོགས་པ་དང༌། མ་རྫོགས་པའི་སེམས་ཅན་
གྱི་ཚོགས་སོ། །དེ་རྣམས་ཀྱི་ཡིད་བཞིན་གྱི་ནོར་བུ་ལྟ་བུའི་ཆོས་ནི་ལྷའི་འཁོར་ལོ་རྣམས་ཀྱི་རྒྱུར་གྱུར་པ་དྲུག་པ་སྟེ། དེ་ལས་དངོས་གྲུབ་ཐམས་ཅད་འབྱུང་བ་ཡང་རྗེས་སུ་༼དུ་རྟོགས་པར་བྱ་ཞེས་སྦྱར་རོ།། ༈ ༽སྟེ་དེ་དང་འདྲ་བར་སྒྱུ་མ་ལྟ་བུ་རྟོགས་པར་
བྱ་ཞིང་ཁོང་དུ་ཆུད་པར་བྱའོ། །དེ་ནས་ཞེས་བྱ་བ་ལ་སོགས་པ་ལ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ནི་མི་བསྐྱོད་པ་ལ་སོགས་པའོ། །རབ་ཏུ་དགྱེས་པའི་སྤྱན་གདངས་ནས་ཞེས་པ་ནི། དགའ་བ་རྒྱ་ཆེན་པོ་དང་
ལྡན་པས་སྤྱན་རྒྱས་པར་གྱུར་པའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་ནི། རྡོ་རྗེ་འཆང་ཆེན་༼དཔེ་ཁ་ཅིག་ལས། དགའ་བ་ལྔ་དང་ལྡན་པས་སྤྱན་རྒྱས་པར་གྱུར་པའོ། །ཞེས་པ་ལྟར་ན་དབང་པོ་ལྔ་དགའ་ཞིང་བདེ་བའོ། །༽པོ་སྟེ་དེ་
ལ་འདི་སྐད་ཅེས་གསོལ་བའོ། །བཅོམ་ལྡན་འདས་གང་ཞེས་པ་ནི་གང་ངོ་མཚར་དུ་གྱུར་པའོ། །ནམ་མཁའི་རྗེས་སུ་འབྲང་བའི་ཆོས་རྣམས་ཐམས་ཅད་ལ་ཞེས་པ་ནི། ནམ་མཁའི་ཁམས་ཀྱི་རྗེས་སུ་འབྲང་བ་སྟེ་དེ་དང་མཚུངས་པར་ས་སྟོང་པ་ཉིད་དུ་རོ་གཅིག་

པས་ཁྱབ་པ་དང་འི་གང་ཆོས་རང་གི་ངོ་བོས་མི་གནས་པ་ཐམས་ཅད་ལའོ། །སངས་རྒྱས་ཀྱི་ཆོས་རྣམས་ནི་ཡེ་ཤེས་ཀྱི་སྐུ་སྟེ་སྒྱུ་མའི་ལུས་སྒྱུ་མའི་ལུས་དེ་རྣམས་བསྡུ་བསྟེ་གང་ཟག་ཏུ་འདོགས་པའི་གཞི་ཐམས་
ཅད་མཐར་གཏུགས་ན་རླུང་སེམས་ཙམ་གྱི་ལུས་སུ་འདུ་བ་སྟེ། འོད་གསལ་དང་སྒྱུ་ལུས་སྒྲུབ་ཚུལ་ལ་ངོ་མཚར་སྐྱེས་པའོ། །དེའི་རྗེས་སུ་འབྲང་བ་ནིར་འགྱུར་ཞིང་འགྲོ་བར་འགྱུར་རོ། །ངོ་མཚར་དུ་གྱུར་པ་ནི་རྨད་དུ་བྱུང་བའོ། །དེ་ལྟར་སྤྲོ་བ་བསྐྱེད་ནས་དེའི་འོག་ཏུ་ཅི་
ཞིག་བྱས་པར་འགྱུར་ཞེ་ན། དེ་ནས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་དང་བྱང་ཆུབ་སེམས་དཔའ་དེ་དག་ཐམས་ཅད་ཀྱི། བཅོམ་ལྡན་འདས་ཕྱག་ན་རྡོ་རྗེ་སྟེ། རྡོ་རྗེ་འཆང༌ཆེན་པོའི་ཞབས་གཉིས་ལ་བཏུད་ཅིང་ཕྱག་འཚལ་ནས་འདི་སྐད་
ཅེས་གསོལ་ཏོ། །བཅོམ་ལྡན་འདས་ཁྱེད་ཀྱིས་སྔགས་ཐམས་ཅད་ཀྱི་རྡོ་རྗེའི་དངོས་གྲུབ་མདོར་བསྡུས་ཏེ་གསུངས་པ་ཞེས་བྱ་བ་སྟེ། སྔགས་ནི་འཕྲེང་བའི་སྔགས་ལ་སོགས་པའོ། །རྡོ་རྗེ་ནི་བསམ་གཏན་ཏེ་དེས་བྱས་པའི་དངོས་གྲུབ་རྣམས་ནི་འཇིག་རྟེན་
པ་དང་འཇིག་རྟེན་ལས་འདས་པའོ། །དེ་རྣམས་ཀྱི་མདོ་བསྡུས་པ་སྟེ། ཚོགས་གང་གསུངས་ཤིང་བཤད་པའི་སྔགས་ཐམས་ཅད་ཀྱི་རྡོ་རྗེའི་མདོ་བསྡུས་པའི་དངོས་གྲུབ་དེ་དག་གང་ལ་གནས་ཞེས་བྱ་བ་ནི་ཞུས་པའོ།། ༈ དེ་ནས་ཞེས་བྱ་བ་
ལ་སོགས་པ་ནི་ལན་ཏེ། ཕྱག་ན་རྡོ་རྗེ་ཞེས་པ་ནི་རྡོ་རྗེ་འཆང་ཆེན་པོ་སྟེ། དེས་དེ་དག་ལ་ལེགས་སོ་ཞེས་བྱ་བ་བྱིན་ནས། དེ་ལ་འདི་སྐད་ཅེས་གསུངས་ཏེ། བཅོམ་ལྡན་འདས་གང་༼གང་ན་ཡང་མི་གནས་སོ་ཞེས་པ་འགྱུར་གསར་གཉིས་ལ་མེད་དོ། །

༼ན་ཡང་མི་གནས་སོ། ཞེས་བྱ་བ་ལ་སོགས་པའོ། །སྔགས་ཐམས་ཅད་ཀྱི་རྡོ་རྗེའི་མདོ་བཏུས་པའི་དངོས་གྲུབ་ཅེས་བྱ་བ་ལ། སྔགས་ཐམས་ཅད་ནི་སྒྲུབ་པ་པོ་རྣམས་ཏེ། དེ་རྣམས་ཀྱི་ལུས་དང་ངག་དང་སེམས་ལ་ཡང་རེ་ཞིག་གནས་པར་མི་འགྱུར་རོ། །དེ་བས་
ན་གང་ན་ཡང་མི་གནས་སོ། །དེ་ཅིའི་ཕྱིར་ཞེ་ན། ཞེས་པ་ནི། རྒྱུ་གང་གི་ཕྱིར་ཞེས་པ་སྟེ། དོན་དམ་པར་བདག་གི་ལུས་ལ་སོགས་པ་དང༌། སྔགས་ལ་སོགས་པའི་དངོས་གྲུབ་དོན་དམ་པར་ངོ་བོ་ཉིད་མེད་པར་རང་གྲུབ་པའོ། །གསང་བ་ནི་རྣམ་པ་༼
རྒྱུ་གང་གི་ཕྱིར་ཞེ་ན། དོན་དམ་པ་ལས་ཏེ་རང་གི་ལུས་ལ་སོགས་པ་དང༌། སྔགས་ལ་སོགས་པའི་དངོས་གྲུབ་རྣམས་དོན་དམ་པར་ན་གདོད་མ་ནས་ངོ་བོ་ཉིད་མེད་པའི་ཕྱིར་རོ། །ཞེས་པའི་ལྷག་མ་སྒྲུབ་པ་སྦས་པའོ། ཞེས་པ་ལྟར་བྱ་དགོས་སོ། །དོན་ནི་རྒྱུད་དུ། དེ་ཅིའི་ཕྱིར་ཞེ་ན། ཞེས་སྒྲུབ་བྱེད་དྲིས་ནས་
འགྲེལ་པ་ལྟར་ལྷག་མ་སྒྲུབ་བྱེད་མ་གསུངས་པ་ནི་སྦས་པའམ་གསང་བའོ། །འདི་ཡང་ཤུགས་ཀྱིས་ཤེས་ནུས་པས་མ་བསྟན་པའམ་སྦས་པའམ་གསང་བ་ཞེས་པའོ། །༽ཐམས་ཅད་དུ་མེད་པར་གསུངས་པའོ།། ༈ འོན་ཀྱང་ཞེས་བྱ་བ་ལ་སོགས་པ་ལ། 
ཀུན་རྫོབ་ཀྱི་བདེན་པར་༼ཞེས་པ་ནི་ཀུན་རྫོབ་ཏུ་ཡོད་པ་ཐམས་ཅད་ཀུན་རྫོབ་ཀྱི་བདེན་༼དེ་ལྟར་ན་དངོས་གྲུབ་ཐམས་ཅད་སྒྲུབ་པ་ནི་རྣམ་པ་ཐམས་ཅད་དུ་མེད་དོ་ཞེ་ན། གསུངས་པ། འོན་ཀྱང་ཞེས་པ་ལ་སོགས་པ་སྟེ། ཞེས་འབྱུང་སྟེ་དོན་ནི་དོན་དམ་པར་མེད་ན་མེད་པར་བསམས་པ་སྟེ། ཡོད་ན་
རང་གི་མཚན་ཉིད་ཀྱིས་གྲུབ་པར་འཛིན་པའི་ལོག་རྟོག་གོ། ༽པར་སྟོན་པ་མིན་གྱི། ཐ་སྙད་པའི་ཚད་མའི་ངོར་ཡོད་པའོ། །དངོས་གྲུབ་ཐམས་ཅད་དང༌། སངས་རྒྱས་ཀྱི་ཆོས་ཐམས་ཅད་དེ། སྟོབས་བཅུ་དང་མི་འཇིགས་པ་བཞི་ལ་སོགས་པ་བདག་གི་ལུས་དང་

ངག་དང༌། སེམས་རྡོ་རྗེ་ལ་ནི་གནས་པ་སྟེ་དེ་ལ་བརྟེན་ནས་འབྱུང་ངོ་ཏེ། དངོས་གྲུབ་ཀྱི་རྟེན་རང་གི་ལུས་དང་ངག་དང་སེམས་རྡོ་རྗེའི་ངོ་བོ་ཉིད་ནི་ཡོད་དོ།། ༈ དེ་ལྟར་ལུས་ལ་སོགས་པ་ཡོད་པར་བསྟན་པ་ན། ཡོད་པ་དེ་
རང་བཞིན་གྱིས་ཡོད་པར་བཟུང་ནས་དེ་ལྟར་ན་ནི་ལུས་ལ་སོགས་པ་ཡོད་པ་ཉིད་༼ཞེས་པས་དོན་དམ་པར་མེད་པ་དང༌། རང་གི་ངོ་བོ་ཉིད་ཡོད་པ་གཉིས་མི་འགལ་བར་སྟོན་ལ། གསུམ་པོ་དེ་དག་གི་ངོ་བོ་ཉིད་འགོག་པ་ལ་དོན་དམ་པར་ཞེས་པའི་ཁྱད་པར་ཡང་སྦྱར་དགོས་པར་སྟོན་ནོ། །
༽པས་དེ་ལ་བརྟེན་ནས་འབྱུང་བཔའི་དངོས་གྲུབ་རྣམས་ཀྱང་རང་བཞིན་གྱིས་ཡོད་པའི་ཚུལ་གྱིས་དམིགས་སུ་ཡོད་དོ་ཞེ་ན། དེ་བཟློག་པར་བྱ་བའི་ཕྱིར། དེ་ཡང་ཞེས་བྱ་བ་ལ་སོགས་པ་གསུངས་ཏེ། ལུས་ལ་སོགས་པ་དེ་དག་ཀྱང་འདོད་པའི་ཁམས་
ལ་སོགས་པ་ལ་རང་གི་ངོ་བོ་ཉིད་ཀྱིས་གྲུབ་པའི་ཚུལ་གྱིས་མི་གནས་སོ། །ཁམས་གསུམ་ན་མི་གནས་པ་ཉིད་དུ་བསྟན་ནས། ཕན་ཚུན་བརྟེན་པར་གྱུར་པ་དག་ཀྱང་དགག་པར་བྱ་བའི་ཕྱིར། སེམས་ཀྱང་ལུས་ལ་མི་གནས་ཞེས་བྱ་བ་ལ་སོགས་པ་
གསུངས་ཏེ། དེ་ཡང་སེམས་ཀྱང་ལུས་ལ་མི་གནས་ཏེ། ལུས་ཀྱང་སེམས་ལ་མི་གནས་ཞེས་པ་ནི། གཉི་ག་ཡང་རྟེན་དང་བརྟེན་པ་དགག་པའོ། །དེ་བཞིན་དུ་ངག་ཀྱང་སེམས་ལ་མི་གནས་ལ། །སེམས་ཀྱང་ངག་ལ་མི་གནས་སོ། །དེ་བཞིན་དུ་ངག་ཀྱང་
ལུས་ལ་མི་གནས་ལ། ལུས་ཀྱང་ངག་ལ་མི་གནས་སོ་ཞེས་བལྟ་བར་བྱའོ། །དེ་ཅིའི་ཕྱིར་ཞེ་ན། གསུམ་པོ་དེ་དག་ནམ་མཁའ་ལྟར་དོན་དམ་པར་ངོ་བོ་ཉིད་དག་པའི་ཕྱིར། གསུམ་པོ་དེ་དག་ཀྱང་ཕན་ཚུན་རྟེན་དང་བརྟེན་པ་ཉིད་དུ་མེད་པའི་ཕྱིར་

རོ།། ༈ དེ་ནས་ཞེས་བྱ་བ་ལ་སོགས་པ་ལ། རྡོ་རྗེ་འཛིན་པ་དེ་ལ་འདི་སྐད་ཅེས་གསོལ་བའོ། །དེ་བཞིན་གཤེགས་ཐམས་ཅད་ནི་མི་བསྐྱོད་པ་ལ་སོགས་པའོ། །དེ་འཛིན་༼ཆོས་ཀྱི་སྐད་དོད་དྷརྨ་ལ། དྷ་ར་ནི་འཛིན་པའོ། །༽པར་བྱེད་པས་ན། དེ་༼
ཚུལ་དེ་ལྟར་ཡོད་པ་དང་རང་བཞིན་གྱིས་མེད་པའི་ཚུལ་མང་དུ་གསུངས་པ་ནི། རང་གི་ངོ་བོ་ཉིད་ཀྱིས་མ་གྲུབ་ཕྱིན་ཆད་ངོ་བོ་ཡེ་མེད་པ་དང༌། ཡོད་ཕྱིན་ཆད་རང་གི་ངོ་བོ་ཉིད་ཀྱིས་གྲུབ་པར་འཛིན་པས་ཡང་དག་པའི་ལྟ་བ་མི་རྙེད་པས་དེ་གཉིས་མི་འགལ་བ་ལ་ནན་ཏན་ཆེར་མཛད་པའོ། །༽བཞིན་
གཤེགས་པ་ཐམས་ཅད་ཀྱི་ཆོས་ཏེ་དྲུག་པའོ། །དེ་གང་ན་གནས་གང་ནས་བྱུང་ཞེས་བྱ་བ་ནི་ཞུས་པའོ། །རང་གི་ལུས་དང་ངག་དང་སེམས་ལས་བྱུང་ངོ་ཞེས་བྱ་བ་ནི། རྡོ་རྗེ་འཆང་ཆེན་པོས་གསུངས་པ་སྟེ། རང་གི་ལུས་དང་ངག་དང་སེམས་ལས་བྱུང་བའོ། །དེ་
བཞིན་གཤེགས་པ་ཐམས་ཅད་ཀྱིས། སེམས་གང་ན་གནས་ཞེས་གསོལ་བ་ནི་ཞུས་པ་སྟེ། ཐུགས་རྡོ་རྗེ་གང་ན་གནས་ཞེས་པའོ། །ནམ་མཁའ་ལ་གནས་སོ་ཞེས་པ་ནི། རྡོ་རྗེ་འཆང་བས་ལན་གསུངས་པ་སྟེ། འོད་༼དེའི་ཕྱིར་འབྲས་བུའི་ས་ན་གནས་སོ། །
གསལ་བ་ལ་གནས་པའོ། །ནམ་མཁའ་སྟེ་འོད་གསལ་བ་གང་ན་༼འབྲས་བུ་དེ་གང་ལས་འབྱུང་བའི་ལུས་ངག་གཉིས་ནི་སེམས་ཀྱི་གཞན་དབང་ཅན་ཡིན་པས་དེ་གཉིས་ལ་མ་དྲིས་པར་སེམས་གང་ན་གནས་ཞེས་པ་ནི། སེམས་ལ་མཐར་གཏུགས་པའི་རྟེན་རང་བཞིན་གྱིས་གྲུབ་པ་ཡོད་
དམ་ཞེས་འདྲི་བའོ། །ཞེས་པ་ནི་རང་བཞིན་གྱིས་གྲུབ་པས་སྟོང་པ་ལ་གནས་པར་སྟོན་པའོ། །༽གནས་ཞེས་བྱ་བ་ནི་དེ་༼དེ་ལ་ཡང་རྟེན་རང་བཞིན་གྱིས་གྲུབ་པ་ཡོད་དམ་ཞེས་པའོ། །༽བཞིན་གཤེགས་པ་རྣམས་ཀྱིས་གསོལ་བའོ། །གང་ན་ཡང་མི་གནས་སོ་ཞེས་

བྱ་བ་ནི། བཅོམ་ལྡན་འདས་ཀྱིས་བཀའ་སྩལ་པ་སྟེ། འོད་གསལ་བ་དེ་ནི་གང་ན་ཡང་མི་གནས་ཏེ། བདག་ཉིད་ལ་གནས་སོ་ཞེས་བྱ་བའི་བར་དུའོ།། ༈ དེ་ནས་ཞེས་བྱ་བ་ལ་སོགས་པ་ནི་སྡུད་པར་བྱེད་པའི་ཚིག་སྟེ་
སངས་རྒྱས་དང་བྱང་ཆུབ་སེམས་དཔའ་དེ་དག་ངོ་མཚར་དུ་གྱུར་པ་ནི་རྒྱུ་ལའོ། །རྨད་དུ་༼ཞེས་པ་ནི་རྟེན་དེ་ལྟ་བུ་ལ་གང་ན་ཡང་སྟེ་འགར་ཡང་མི་གནས་ཀྱི། རང་གི་བདག་ཉིད་རང་བཞིན་གྱིས་གྲུབ་པས་སྟོང་པ་ཁོ་ན་ལ་གནས་སོ་ཞེས་པའོ། །༽གྱུར་པ་ནི་འབྲས་བུ་ལའོ། །
རང་གི་སེམས་ཀྱི་ཆོས་ཉིད་ལ་གནས་པ་ནི་རང་གི་སེམས་ཀྱི་རོལ་པལ་གནས་པའོ། །སེམས་ཤིང་ཞེས་པ་ནི་གསུངས་པའི་དོན་ལ་དམིགས་པས་འོ། །ཐེ་ཚོམ་ཆོད་པའི་ཕྱིར་རོ། །ཅང་མི་སྨྲ་བར་འཁོད་པ་ནི་ཅང་མི་སྨྲ་བར་གྱུར་པའོ། །གྱུར་
ཏོ་ཞེས་བྱ་བ་ནི་བྱུང་བའོ།། ༈ རྒྱུ་བ་བཅུད་དང་མི་རྒྱུ་བ་སྣོད་ཀྱི་འི་བདག་ཉིད་ཅན་ནི་སྟོང་པ་དེའི་ངོ་བོ་ཅན་གྱི་སེམས་ནི་སེམས་ཐམས་ཅད་དོ། སེམས་ཀྱི་སྟོང་པ་དེའི་བདག་ཉིད་ཅན་གྱི་འདའ་བར་མི་བྱ་བའི་དམ་ཚིག་ནི། སེམས་
ཅན་ཐམས་ཅད་ཀྱི་དམ་ཚིག་སྟེ། རྡོ་རྗེ་འཆང་ཆེན་པོའོ། །རྡོ་རྗེ་འཆང་དེའི་སྙིང་པོ་སྟེ་ཅེས་༼ནི་དེ་གཉིས་ཀྱི་དེ་ཁོ་ན་ཉིད་སྟོང་པ་ཉིད་དོ། །༽པ་ནི་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་སྟེ། གཉིས་པོ་དེ་འདི་ལྟར་སྒོམ་པ་པོ་དེ་༼
ཅན་ཡོད་མེད་གཉིས་བྱུང་ཡང་མེད་པ་དག་གོ། ༽རྣམས་ཀྱི་རྒྱུད་ལ་རྡོ་རྗེ་སྟེ་རྒྱུན་ཆགས་པར་འབྱུང་བ་ནི་བསྟན་པ་སྟེ། དེ་སྟོན་པའི་གཞུང་གི་ཚོགས་གང་ཡིན་པ་དེ་ལ་དེ་སྐད་ཅེས་བྱ་སྟེ། དགོངས་པས་བཤད་པའོ།། ༈ སྒྲོན་མ་གསལ་

བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅོ་ལྔ་པ་མཐའ་དྲུག་གིས་བཤད་པའོ། །། །སྔར་བཤད་པའི་མཚན་ཉིད་ཅན་གྱི་དངོས་གྲུབ་གཉིས་པོ་ཐམས་ཅད་ནི། དཀྱིལ་འཁོར་དུ་དབང་བསྐུར་
བ་ཉིད་ལ་འགྲུབ་པར་འགྱུར་རོ། །ཞེས་བསྟན་པའི་ཕྱིར། སློབ་མ་སྣོད་དུ་རུང་བར་བྱ་བའི་དོན་དུ། དབང་གི་དཀྱིལ་འཁོར་གྱི་སྒྲུབ་པའི་ཐབས་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་ཞེས་བྱ་བ་ལ་སོགས་པ་ལེའུ་བཅུ་དྲུག་པ་གསུངས་ཏེ།།
༈ ཡང་འདུས་པར་གྱུར་ནས་ཞེས་བྱ་བ་ནི། ལུས་ཀྱི་མིན་གྱི། དཀྱིལ་འཁོར་གྱི་བཤད་པ་ཞུ་བ་ལ་ཡང་དགོངས་པ་གཅིག་ཏུ་གྱུར་ནས་བཅོམ་ལྡན་འདས་རྡོ་རྗེ་འཆང་ཆེན་པོ་ལ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་རྡོ་རྗེའི་
ཚིག་གིས་ཞེས་པ་སྟེ། འཇིག་རྟེན་གྱི་ཁམས་དཔག་ཏུ་མེད་པ་ན་བཞུགས་པའི་དེ་བཞིན་གཤེགས་པའི་སྐུ་དང་གསུང་དང་ཐུགས་རྡོ་རྗེ་ལ་གནས་པའི་བསྟོད་པ། ལེའུ་བཞི་པར་གསུངས་པའི་དེ་བཞིན་གཤེགས་པ་ཀུན་ཞི་བ། །ཞེས་བྱ་བ་ལ་སོགས་པའི་རྣམ་
པས་གསོལ་བ་བཏབ་ཅིང་སྟོན་པ་རང་ལ་མངོན་སུམ་དུ་སྟེ་མངོན་དུ་ཕྱོགས་པར་བྱས་ནས། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་རིན་ཆེན་གྱི་མཆོད་པའི་ཚོགས་ཏེ། ལྷའི་ཡུལ་དུ་གྱུར་པའི་སྤྲིན་གྱིས་མཆོད་པ་བྱས་སོ། །ཞེས་པ་སྟེ་དཀྱིལ་འཁོར་
གྱི་ཆོ་ག་ཉན་པའི་བསམ་པས་སོ། ཞེས་བྱ་བ་ནི་ལྷག་མར་ཡོད་པས་དེ་གདོན་ནོ་འོ། ༈ རྡོ་རྗེ་ཐམས་ཅད་ནི་དེ་བཞིན་གཤེགས་པ་རྣམས་སོ། །༼ལྷ་རྫས་ཀྱི་ཡུལ་གྱི་སྤྲིན་གྱིས་ཟེར། ༽དེ་རྣམས་ཀྱི་དཀྱིལ་འཁོར་ནི་སྐུའི་སྟེ་རྣམ་སྣང་གི་

དཀྱིལ་འཁོར་རོ། །སྐུ་དཀྱིལ་དེ་ཉིད་ཉོན་མོངས་པའི་རི་དྭགས་རྣམ་པར་འཇིག་པར་མཛད་པས་ན། སེང་གེའི་དམ་ཚིག་གི་རྒྱལ་པོ་སྟེ། སྐུའི་དཀྱིལ་འཁོར་དེ་སྟོན་པ་ལ་ཁྱད་པར་དུ་འབད་པ་བྱས་ཤིང་འབད་པ་དེས་
བསྐྱེད་པའི་བཀོད་པ་སྐུའི་དཀྱིལ་འཁོར་ལྟ་བུ་སྟེ་དེ་དང་འདྲ་བའི་ཏིང་ངེ་འཛིན་གང་ཡིན་པ་དེ་ལ་སྙོམས་པར་ཞུགས་པའོ། །རྡོ་རྗེའི་སྐུ་ནི་རྣམ་པར་སྣང་མཛད་དོ། །དེའི་དཀྱིལ་འཁོར་ནི་རྣམ་སྣང་དེ་དཀྱིལ་འཁོར་གྱི་བདག་པོར་གྱུར་པ་འདི་ཉིད་
དོ། །སངས་རྒྱས་ཐམས་ཅད་ཀྱི་སྟེ། སྒྲུབ་པ་པོ་ཐམས་ཅད་ཀྱི་དགོས་པ་བསྒྲུབ་པ་ནི་ཉིད་ཀྱི་སྐུ་ལ་སོགས་པ་ལས་ཕྱུང་བའོ། །དེ་ནས་ཞེས་བྱ་བ་ནི་ཚིག་གི་ཁ་བསྐང་བའི་ཕྲད་དོ་འོ། །སྐུའི་དཀྱིལ་འཁོར་ནི་རྣམ་པར་སྣང་མཛད་ཀྱི་དཀྱིལ་
འཁོར་རོ། །མཆོག་ནི་དངོས་གྲུབ་ཐམས་ཅད་སྩོལ་བའོ། །དེ་ཇི་ལྟ་བུ་ཞེ་ན། ཐུགས་ཀྱི་ཞེས་བྱ་བ་ལ་སོགས་པ་གསུངས་ཏེ། ཐུགས་ཀྱི་དཀྱིལ་འཁོར་རབ་འདྲ་བ། །ཞེས་བྱ་བ་ནི། ལེའུ་བཞི་པར་བཤད་པའི་མི་བསྐྱོད་པའི་དཀྱིལ་འཁོར་དང་འདྲ་
བའོ། །དཀྱིལ་འཁོར་རྣམས་ནི་ཀུན་གྱིས་མཆོག། ཅེས་བྱ་བ་ནི། ཟུར་བཞི་ལ་སོགས་པའི་ཡོན་ཏན་གྱིས། གང་བྱ་རྒྱུད་ལ་སོགས་པའི་དཀྱིལ་འཁོར་ཐམས་ཅད་ལས་དེ་མཆོག་ཏུ་གྱུར་པ་སྟེ། དེ་ལེགས་པར་རབ་ཏུ་བཤད་པར་བྱའོ་ཞེས་བྱ་
བའི་དོན་ཏོ།། ༈ ཁྲུ་ནི་བཅུ་དྲུག་ཚད་དུ་བྱ། །ཞེས་བྱ་བ་ནི། ཟུར་སྟེ་ལོགས་བཞི་ཀ་བསྡོམས་པ་ལ་ལྟོས་པ་སྟེ། ངོས་རེ་རེ་ཞིང་ཁྲུ་བཞི་བཞིར་བྱ་བར་ཤེས་པར་བྱའོ། །ཕྱིའི་དཀྱིལ་འཁོར་དེ་ནི་གྲུ་བཞི་ལྷམ་པ་སྟེ་ཟླུམ་

པོ་ནི་མ་ཡིན་ནོ། །གྲུ་བཞི་ཞེས་བྱ་བའི་ཉེ་བར་མཚོན་པས་ནི་སྒོ་བཞི་ལ་སོགས་པ་ཡང་གཟུང་ངོ༌། །རབ་ཏུ་མཛེས་པ་ནི་དྲི་མ་མེད་པའི་ཚོན་གྱིས་སོ། །ཇི་ལྟ་བུ་ཞེ་ན། སངས་རྒྱས་ཀུན་གྱི་དཀྱིལ་འཁོར་ཏེ། །ཞེས་བྱ་བ་སྟེ། དེ་བཞིན་གཤེགས་པ་ཐམས་
ཅད་ཀྱིས་རབ་ཏུ་བསྔགས་པའོ། །སྐུ་ཡི་རྡོ་རྗེ་རབ་ཏུ་གནས། །ཞེས་བྱ་བ་ལ། སྐུའི་རྡོ་རྗེ་ནི་རྣམ་པར་སྣང་མཛད་དེ། དེར་རབ་ཏུ་གནས་ཤིང་བདག་པོ་ཉིད་ཀྱིས་མཛེས་པར་བྱས་པའོ། །དེའི་ཞེས་བྱ་བ་ནི། དཀྱིལ་འཁོར་གྲུ་བཞི་པའི་ནང་དུ་འཁོར་ལོ་ནི་
སྟེ། ཟླུམ་པོ་ལ་འཁོར་ལོའི་འཕྲེང་བས་བརྒྱན་པའི་དཀྱིལ་འཁོར་ནང་མ་བྱའོ། །དེ་ཇི་ལྟ་ཞེ་ན། རྡོ་རྗེའི་ཆོ་གས་བྲི་བར་བྱ། །ཞེས་བྱ་བ་གསུངས་ཏེ། ཆོ་ག་ནི་དེ་ཁོ་ན་ཉིད་བསྡུས་པ་ལས་གསུངས་པའི་དཀྱིལ་འཁོར་གྱི་ཐིག་གདབ་པའི་ཆོ་གའོ། །
དེ་ཉིད་རྡོ་རྗེ་སྟེ་རྡོ་རྗེ་ལྟར་ཤིན་ཏུ་བརྟན་པོ་ངེས་པ་གང་གིས་ཤེས་པ་དེས་བྲི་བར་བྱའོ།། ༈ དེ་ལྟར་དཀྱིལ་འཁོར་བྲིས་ནས་སྔགས་རྣམས་ཀྱི་སྟེ། སྣོད་མིན་ལ་མི་བསྟན་པའི་གསང་བ་མཆོག་སྟེ་ལྷའི་སྐུའོ། །དེ་རྣམས་ཀྱི་
དབུས་སུ་རྣམ་པར་སྣང་མཛད་གནས། ཞེས་པ་ལ། ཕྱག་རྒྱ་ནི་སྤྱན་ནོ། །དེ་ཉིད་ནི་བདེ་སྟོང་དབྱེར་མི་ཕྱེད་པའི་རྡོ་རྗེ་བསྐྱེད་པའི་གནས་༼སྔགས་རྣམས་དབུས་སུ་གསང་བ་མཆོག། ཕྱག་རྒྱ་རྡོ་རྗེའི་གནས་གྱུར་པ། །རྣམ་པར་སྣང་མཛད་གནས་བྱ་འོ། །ཞེས་
འབྱུང་ངོ་། ༽སུ་གྱུར་པ་བྱ་ཞེས་པ་སྟེ། རང་གི་ཕྱག་རྒྱ་སྤྱན་མ་དང་ལྡན་པའི་རྣམ་སྣང་གི་ལྷའི་གཟུགས་སུ་བྱས་པའོ། །རྣམ་སྣང་གི་གཙོ་བོ་བྱེད་པ་ན་མི་བསྐྱོད་པ་ལ་སོགས་པའང་ཤར་ལ་སོགས་པའི་ཕྱོགས་སུ་

བཞུགས་པར་བྲི་སྟེ། དེ་ཡང་ཡུམ་མེད་པར་གཅིག་པུ་བྲིའོ། །སྐུ་དང་གསུང་ཐུགས་རྡོ་རྗེ་མཆོག། ཅེས་བྱ་བ་ནི་སྤྱན་ལ་སོགས་པའོ། །གྲྭ་རྣམས་ཀུན་ཏུ་དགོད་པར་བྱ། །ཞེས་བྱ་བ་ནི། ཤར་ལྷོ་ལ་སོགས་པའི་མཚམས་
རྣམས་སུ་ཅི་རིགས་པར་ཞེས་པ་ནི། སྤྱན་མ་དབུས་སུ་སོང་བས་དེའི་གནས་སུ་རེག་རྡོ་རྗེ་མ་བྲི་བར་བྱའོ། །ཁྲོ་བོ་རྣམས་ནི་གཤིན་རྗེ་གཤེད་ལ་སོགས་པ་གང་ཡིན་པ་སྟེ། གཞན་གྱིས་མི་ཐུབ་པ་དང་རྟ་མགྲིན་དང༌། བདུད་རྩི་ཐབ་སྦྱོར་སྟེ། 
དེ་དག་ནི་སྒོ་བཞིར་དགོད་པར་བྱའོ། །སྟོབས་ཆེན་ཕ་རོལ་གནོན་པ་ཞེས་བྱ་བ་མི་གཡོ་བ་ལ་སོགས་༼ཁྲོ་བོ་སོགས་དང་སྟོབས་ཆེན་པོ། །ཕ་རོལ་གནོན་རྣམས་སྒོར་བྲིའོ། །ཞེས་པ་འགྲེལ་པ་དང་མཐུན་ནོ། །༽པ་མཚམས་རྣམས་སུ་བྲི་བར་
བྱའོ། །གཟུགས་རྡོ་རྗེ་དང་བྱམས་པ་ལ་སོགས་པའང་རང་རང་གི་གནས་ཇི་ལྟ་བ་བཞིན་དུ་དགོད་པར་བྱའོ།། ༈ སྔགས་ཤེས་པ་ནི་སློབ་དཔོན་ཏེ། དེས་རྡོ་རྗེ་གསང་བ་རབ་བསྒོམས་པས། །ཞེས་བྱ་བ་སྟེ། རྡོ་རྗེ་དང་པདྨ་ཡང་
དག་པར་འདུས་པར་བྱས་པའི་མཆོད་པ་དངོས་སུ་དཀྱིལ་འཁོར་དང་ཉེ་བར་བྱ་ལ། བློས་དཀྱིལ་འཁོར་གྱི་དབུས་སུ་རང་གི་ཕྱག་རྒྱ་དང་བཅས་པས་བྱ་བ་འདི་ནི་ཆོ་གའོ། །སྔགས་རྣམས་ཐམས་ཅད་ཀྱི་ཞེས་པ་ནི། སྒྲུབ་པ་པོ་རྣམས་ཀྱིའོ། །
དམ་ཚིག་ནི་རྣལ་འབྱོར་བླ་མེད་གྱི་རྒྱུད་ལ་གནས་པའི་འོ། །ཤིན་ཏུ་འདའ་བར་དཀའ་བ་ནི་གསང་མཆོད་དེ་བྱེད་པ་ལས་འདའ་བར་མི་བྱ་བའོ། །བཤང་དང་གཅི་བ་ལ་སོགས་པ། །ཞེས་བྱ་བ་ནི་བདུད་རྩི་ལྔ་སྟེ། བྱེ་བྲག་ཏུ་ནི་ཞེས་པ་

སྐུའི་དཀྱིལ་འཁོར་འདིར་ངེས་པར་གཅིག་ཏུ་ལྷ་ལ་དབུལ་བར་བྱ་ཞིང་རང་ཉིད་ཀྱིས་ཀྱང་བཟའ་བར་བྱའོ། །དེ་ལྟར་བདུད་རྩི་ལྔ་བཟའ་བ་འདི་ནི་སྐུའི་རྡོ་རྗེ་ཅན་ཏེ། སྐུའི་དཀྱིལ་འཁོར་དང་ལྡན་པའི་སྔགས་རྣམས་ཐམས་ཅད་ཀྱི་སྟེ། སྒྲུབ་པ་
པོ་ཐམས་ཅད་ཀྱི་དམ་ཚིག་སྟེ་འདའ་བར་མི་བྱ་བའོ། །འདི་ནི་དེ་བཞིན་གཤེགས་པ་ཐམས་ཅད་མངོན་པར་དགྱེས་པའི་སྐུའི་དཀྱིལ་འཁོར་རོ།། ༈ དེ་ནས་ཞེས་བྱ་བ་ལ་སོགས་པས་ནི། རྡོ་རྗེ་འཆང་ཆེན་པོས་གསུང་གི་དཀྱིལ་འཁོར་གྱི་ཆོ་ག་
གསུངས་པ་ཡིན་ཏེ། གསུང་རྡོ་རྗེ་ཐམས་༼ལུས་སྐུའི་རྡོ་རྗེ་ཡིན་ལ། དེ་བཟའ་བས་རྒྱས་པར་བྱེད་པ་ལ་བདུད་རྩི་ལྔ་བསྔགས་པས། རིགས་འདི་ལ་དམ་ཚིག་འདི་ལས་མི་འདའ་བར་གསུངས་སོ། །༽ཅད་ཀྱི་དམ་ཚིག་ནི། འོད་དཔག་ཏུ་མེད་པའི་དཀྱིལ་འཁོར་པ་རྣམས་སོ། །
དེ་རྣམས་ཀྱི་སྤྲིན་ནི་ཚོགས་སོ། །དེའི་བཀོད་པ་ནི་གནས་ཇི་ལྟ་བ་བཞིན་དུ་ཡང་དག་པར་བཞག་པ་སྟེ། ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་ལ་སྙོམས་པར་ཞུགས་ཏེ། གསུང་རྡོ་རྗེའི་དཀྱིལ་འཁོར་འདི་ཞེས་པ་དེའི་དོན་གྱི་ཚིག་གི་ཚོགས། ཉིད་ཀྱི་སྐུ་ལ་
སོགས་པ་ལས་ཕྱུང་ངོ༌། །ཞེས་ཕན་དེ་སྟོན་པའོ། །དེ་ནས་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ།། ༈ ཁྲུ་ནི་ཉི་ཤུའི་ཚད་དུ་བྱ། །ཞེས་བྱ་བ་ནི་ངོས་རེ་ཞིང་ཁྲུ་ལྔ་པར་ཐིག་གདབ་པའོ། །རྡོ་རྗེ་བསྒོམས་པས་ཞེས་བྱ་བ་ལ་རྡོ་རྗེ་ནི། དེ་
བཞིན་གཤེགས་པ་ལྔའོ། །དེ་ལྔའི་ཁ་དོག་ཅན་གྱི་སྲད་བུ་རྣམས་དེ་བཞིན་གཤེགས་པ་ལྔར་སྒོམ་པས་ཐིག་གདབ་བོ་སོ། །དེའི་དབུས་ཞེས་པ་དཀྱིལ་འཁོར་གྲུ་བཞི་པ་དེའི་དབུས་སུ་འཁོར་ལོ་ཆེན་པོ་ནི་སྟེ། རྟེན་གྱི་དཀྱིལ་འཁོར་ཕྱི་མ་ལས་

གཙོ་བོར་གྱུར་པ་ཕོ་བྲང་ནང་མའོ། །ཟླུམ་པོར་ཀུན་ཏུ་བྲི་བར་བྱ། །ཞེས་བྱ་བ་ནི། ཟླུམ་པོ་ལ་པདྨའི་འཕྲེང་བས་བརྒྱན་པ་བྲིས་ལ།། ༈ གསུང་གི་དཀྱིལ་འཁོར་དེར་ཕྱག་རྒྱ་སྟེ་ལྷ་ཐམས་ཅད་ཡོངས་སུ་རྫོགས་
པར་བྲིའོ། །ཆོ་ག་བཞིན་དུ་ཞེས་པ་ནི་ཆོ་ག་ལ་མཁས་པའོ། །ཇི་ལྟར་ཞེ་ན། ཚེ་དཔག་མེད་ཀྱི་ཕྱག་རྒྱ་ཆེ། །ཞེས་བྱ་བ་སྟེ། རང་གི་ཕྱག་རྒྱ་གོས་དཀར་མོ་དང་ཡང་དག་པར་ལྡན་པར་དེ་ཡི་དབུས་སུ་གཞག་པར་བྱའོ། །རྡོ་རྗེའི་གནས་དེ་ཞེས་བྱ་བ་ལ་སོགས་
པ་ལ། རྡོ་རྗེའི་གནས་ནི་སྐུ་དང་ཐུགས་ཀྱི་དཀྱིལ་འཁོར་དག་ཏུ། དེ་བཞིན་གཤེགས་པའི་བཀོད་པ་གང་ཡིན་པ་ཐམས་ཅད་ཀྱང༌། གསུང་དཀྱིལ་དུ་ཡོངས་སུ་བརྟག་པར་བྱ་ཞིང་དགོད་པར་བྱའོ།། ༈ ཆོ་ག་བཞིན་ཞེས་བྱ་བ་ནི་རྒྱུད་ལས་
བཤད་པའི་ཆོ་གལ་མཁས་པས་དཀྱིལ་འཁོར་ཡོངས་སུ་གསལ་བར་ཡང་དག་པར་བྱས་ཤིང་བསྒྲུབས་ཏེ་ལ། མཆོད་པའི་སྐབས་སུ་གསང་བའི་མཆོད་པ་སྟེ། ༼འདིར་སྣང་མཐའི་གནས་སུ་མི་བསྐྱོད་པ་དང༌། གོས་དཀར་མོའི་གནས་སུ་རེག་རྡོ་རྗེ་མ་
དགོད་དོ།།  ༽དབང་པོ་གཉིས་མཉམ་པར་སྦྱོར་བའི་མཚན་ཉིད་ཅན་གྱི། དེ་བཞིན་གཤེགས་པའི་མཆོད་པ་བྱས་ན་རྡོ་རྗེ་ཅན་ཏེ། ཕྱོགས་བཅུའི་འཇིག་རྟེན་གྱི་ཁམས་ན་གནས་པའི་སངས་རྒྱས་རྣམས། དེ་ལྟར་བྱས་པས་མཉེས་པར་འགྱུར་ཞིང་སྒྲུབ་
པ་པོ་ལ་དགྱེས་པར་འགྱུར་རོ། །བཤང་གཅི་ཁུ་བའི་དམ་ཚིག་གིས། །ཞེས་བྱ་བ་ནི། བདུད་རྩི་ལྔ་སྟེ་དེས་མཆོད་ན་ཞེས་པ་བདག་དང་སློབ་མ་ལ་མཆོད་ན་དངོས་གྲུབ་ཐོབ་པར་འགྱུར་བ་སྟེ་མངོན་པར་འདོད་པའི་དངོས་གྲུབ་འཐོབ་པར་འགྱུར་རོ། །འདི་ནི་

ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །དེ་བཞིན་གཤེགས་པ་ཐམས་ཅད་ཀྱིས་བསྔགས་པའི་འོད་དཔག་མེད་ཀྱི་དཀྱིལ་འཁོར་རོ།། ༈ དེ་ལྟར་བཤད་མ་ཐག་པར་སྐུ་དང་གསུང་དང་ལེའུ་བཞི་པར་ཐུགས་ཀྱི་དཀྱིལ་འཁོར་གསུམ་
བཤད་ནས། དེ་བཞིན་གཤེགས་པ་ལྷག་མ་རིན་འབྱུང་དང་དོན་གྲུབ་གཉིས་དང་དཀྱིལ་འཁོར་པ་སྟེ་འཁོར་གྱི་ལྷ་དེ་བཞིན་གཤེགས་པ་ལས་གཞན་གྱི་ཡང༌། དབུས་སུ་དཀྱིལ་འཁོར་གྱི་གཙོ་བོ་གང་ཞིག་བྱ་བ་དེའི་ཚུལ་བསྟན་པར་བྱ་བའི་ཕྱིར། 
དེ་ནས་ཞེས་བྱ་བ་ལ་སོགས་པ་གསུངས་ཏེ། ཀུན་ནས་ཏེ་སྒོ་སྣ་ཚོགས་པ་ལས་ཏེ་ནས་སྤྲིན་ལྟར། དོན་ཐམས་ཅད་ཆར་དུ་འབེབས་པར་བྱེད་པས་ན། ཀུན་ནས་སྤྲིན་ཏེ་དེ་བཞིན་གཤེགས་པ་རྣམས་སོ། །དེ་རྣམས་ཀྱི་ཚོགས་ནི་ཕུང་པོའོ། །
དེའི་རྡོ་རྗེ་ནི་ལྷ་སོ་སོའི་དཀྱིལ་འཁོར་ཏེ། དེའི་ཏིང་ངེ་འཛིན་གང་དུ་ངེས་པར་སྟོན་པ་དེ་ནི། ཀུན་ནས་སྤྲིན་གྱི་ཚོགས་རྡོ་རྗེ་ཞེས་བྱ་བའི་ཏིང་ངེ་འཛིན་ལ་ཐུགས་རྩེ་གཅིག་པ་མངོན་སུམ་དུ་མཛད་ནས། སྣོད་མིན་ལ་རབ་ཏུ་གསང་ཞིང་ཤིན་ཏུ་སྦ་
བར་བྱ་བའི་དཀྱིལ་འཁོར་གསང་ཆེན་ཏེ། མང་པོ་ལ་མངོན་དུ་མི་བྱ་བ་སྟེ་མི་བསྒྲག་པ་བློ་ལ་བཞག་པ་འདི་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌།། ༈ རྡོ་རྗེ་འཛིན་པ་ཞེས་བྱ་བ་ལ་སོགས་པ་ལ། རྡོ་རྗེ་འཛིན་མཆོག་ཅེས་བྱ་བ་རྡོ་རྗེ་འཛིན་པ་
དང་ལ་སོགས་པས་ལྷ་ལྷག་མ་དཀྱིལ་འཁོར་པའི་ལྷ་རྣམས་གང་ཡིན་པའི་གཟུགས་ཏེ་སྐུ་དཀྱིལ་འཁོར་གྱི་དབུས་སུ་བྲིས་༼མཆོག་དང་སོགས་ཀྱི་སྐད་དོད་ཐུན་མོང་བ་ཡོད་ཀྱང༌། འདིར་རྡོ་རྗེ་འཛིན་སོགས་ཞེས་བསྒྱུར་བ་ལྟར་བྱ་དགོས་སོ། །

ཤིང་བཞག་པར་གྱུར་པའི་དཀྱིལ་འཁོར་དེ་ནི། ལྷའི་ཁྱད་པར་དེ་ཡི་དཀྱིལ་འཁོར་གྱི་འཁོར་ལོར་འགྱུར་ཏེ་རིན་འབྱུང་གི་དཀྱིལ་འཁོར་ནས་གནོད་མཛེས་ཀྱི་དཀྱིལ་འཁོར་ཞེས་པའི་བར་རོ། །སྐུ་གསུང་ཐུགས་ཀྱི་གསང་བ་ལས་
བྱུང་བ་ནི་གསང་བ་གསུམ་གྱི་བདག་ཉིད་ཅན་ནོ། །རིན་པོ་ཆེ་དང་ལས་ཀྱི་རིགས་ཀྱི་དཀྱིལ་འཁོར་པ་དག་ཀྱང་སྐུ་གསུང་ཐུགས་ཀྱི་རྡོ་རྗེ་གསུམ་པོ་དེའི་ནང་དུ་འདུས་པ་ཡིན་ནོ། །དེ་བཞིན་གཤེགས་པ་ཐམས་ཅད་ནི་མི་བསྐྱོད་པ་ལ་སོགས་པ་སྟེ། དེ་རྣམས་
ཀྱི་སྐུ་དང་གསུང་དང་ཐུགས་༼རིན་པོ་ཆེ་དང་ལས་ཀྱི་རིགས་དག་ཀྱང་དེའི་ནང་དུ་འདུས་པ་ཡིན་ནོ། །ཞེས་པ་ལེགས་སོ། །༸འདུས་ཚུལ་ནི་སྤྱོད་བསྡུས་ལས། རིན་འབྱུང་སྐུ་དང༌། དོན་གྲུབ་གསུང་རྡོ་རྗེར་བསྡུས་པ་བཞིན་ནོ། །༽རྡོ་རྗེའི་གནས་ནི་སྐུ་ལ་སོགས་པའི་རྟེན་གྱི་
དཀྱིལ་འཁོར་རོ། །དེ་ལ་ཡེ་ཤེས་ནི་དཀྱིལ་འཁོར་དེའི་ཐིག་གདབ་པ་ལ་སོགས་པའི་ཆོ་གའོ། །དེའི་གསང་བ་ནི་ཆོ་ག་དེའི་དཀྱིལ་འཁོར་དུ་ཡོངས་སུ་གྱུར་པ་སྟེ་བསྒྲུབ་པའི་མཚན་ཉིད་ཅན་ནོ། །རབ་ཏུ་གསང་བ་ནི་མན་ངག་གི་མཆོག་གང་ཡིན་པ་དེ་
ལ་དེ་སྐད་ཅེས་བྱའོ།། ༼ཤེས་པ་ནི་ཟེར། ༈ དེ་ནས་ཞེས་བྱ་བ་ལ་སོགས་པ་ལ། དཀྱིལ་འཁོར་ཐམས་ཅད་ཀྱི་འཁོར་ལོ་ནི། མི་བསྐྱོད་པ་ལ་སོགས་པའི་གཞིར་གྱུར་པའི་རྟེན་གྱི་དཀྱིལ་འཁོར་ཏེ། དེ་འབྱུང་བར་བྱེད་པའི་ཏིང་ངེ་
འཛིན་གང་ཡིན་པ་དེ་ལ་དེ་སྐད་བྱ་སྟེ། ཏིང་ངེ་འཛིན་དེ་ལ་ཐུགས་རྩེ་གཅིག་པར་སྙོམས་པར་ཞུགས་ནས། དཀྱིལ་འཁོར་དེ་དག་ཐམས་ཅད་ཉིད་ཀྱི་སྐུ་དང་གསུང་དང་ཐུགས་རྡོ་རྗེའི་ངོ་བོ་ཉིད་ཀྱི་གསང་བ་འདི། ཉིད་ཀྱི་སྐུ་རྡོ་རྗེ་ལ་སོགས་པ་ལས་ཕྱུང་ཞིང་

གསུངས་སོ། །དེ་ལ་ཞེས་བྱ་བ་ལ་སོགས་པ་ལ། དེ་ལ་སྐུ་རྡོ་རྗེ་ལ་སོགས་པའི་གསང་བ་ལ། འོག་ནས་འཆད་པའི་འབྲུ་གསུམ་པོ་འདི་ནི་རྡོ་རྗེའི་དཀྱིལ་འཁོར་གྱི་སྟེ། དེ་བཞིན་གཤེགས་པའི་འཁོར་ལོའོ། །དེ་རྣམས་ཀྱི་སྔགས་ནི་ཡིད་སྐྱོབ་པར་བྱེད་ཅིང་སེམས་
དགའ་བར་བྱེད་པའི་རང་བཞིན་ནོ། །དེ་ཉིད་ལྷ་ཡིན་པས་སྙིང་པོའོ། །དཀྱིལ་འཁོར་གྱི་ཐིག་འདེབས་པ་ལ་ཉེ་བར་འཚམས་པས་ཏེ་མཁོ་བས་ན་ཐིག་གདབ་པའོ། །མི་འཇིག་པ་སྟེ་མི་འགྱུར་བ།༼སྔགས་ཀྱི་སྐད་དོད་མཱན་ཏྲ་ལ་མཱ་ན་ཡིད། ཏྲ་ཡ་སྐྱོང་བའམ་སྐྱོབ་པའོ། །
༽ཉིད་པས་ན་ཡི་གེའོ། །སྔགས་ཐམས་ཅད་ཀྱི་གནས་སུ་གྱུར་པས་ན་གནས་རྣམས་སོ། །གང་ཡིན་ཞེ་ན། ཨོཾ་ཨཱཿཧཱུཾ་ཞེས་བྱ་བའོ། །རྡོ་རྗེ་ཞེས་བྱ་བ་ལ་སོགས་པ་ལ་རྡོ་རྗེ་ནི་མི་བསྐྱོད་པ་ལ་སོགས་པ་སྟེ། དེའི་ཁ་དོག་ཏུ་བཙོས་པའི་༼
ཡི་གེའི་སྐད་དོད་ཨཀྵ་རའི་ཀྵ་ར་འགྱུར་བ་དང་། དེ་ཨས་བཀག་པས་སོ། ། ༽། ཐིག་སྐུད་ལྔ་པ་ལྔའི། ཐིག་ནི་རྡོ་རྗེའི་ཐིག་གོ། དེ་ལ་རྡོ་རྗེ་དེའི་ཐིག་སྐུད་དེས་གདབ་པ་ནི་དཀྱིལ་འཁོར་གྱི་ཐིག་གདབ་པ་དང་འོ། ཚོན་རྩི་རྣམས་ཀྱང་ཚོན་སྣ་ལྔས་དགྱེ་བ་ནི་རྣམ་
པར་དགྲམ་པ་སྟེ། ཨོཾ་ཞེས་བྱ་བ་ལ་སོགས་པ་འབྲུ་གསུམ་པའི་སྔགས་ཀྱིས་དགྱེ་བར་བྱའོ་ཞེས་བྱ་བ་༼དེའི་ཟེར། ༽ནི་དགྱེ་བ་དག་ཅེས་པའི་ཚིག་གི་ལྷག་མའོ།། ༈ སྔགས་ཀྱི་སེམས་པས་ནི་སྔགས་ལ་མཆོག་ཏུ་གཞོལ་
བ་སྟེ། དེས་ནི་བཤད་པའི་རྣམ་པས་དཀྱིལ་འཁོར་བྲི་བར་མི་བྱ་སྟེ། ༼འདིར་ཁ་ཅིག། སྔགས་ཀྱི་སེམས་པས་མི་བྱ་བའི་དོན། སྒྱུ་ལུས་སམ་ཟུང་འཇུག་ལ་གནས་པས། ཟུང་འཇུག་སྔགས་ཡིན་པས་སྔགས་དེས་དཀྱིལ་འཁོར་བྲི། སྔར་བཤད་པའི་ཨོཾ་ཨཱཿཧཱུཾ་སོགས་བརྗོད་

པའི་སྔགས་ཀྱིས་མི་བྲི་ཞེས་པ་ནི་ཤིན་ཏུ་མི་རིགས་ཏེ། འདིར་དཀྱིལ་འཁོར་བྲི་བ་བཀག་པ་ནི། དེ་ཉིད་བསྡུས་པ་ལ་སོགས་པ་ལྟར་མི་བྱ་བའི་དོན་དུ་གསུངས་ཤིང་། དེ་ཡང་སྒྲུབ་གྲོགས་ཕྱག་རྒྱ་མ་དང་བྲལ་བས་མི་བྱ་བ་ཡིན་པར། དེ་བས་དམ་ཚིག་ཚུལ་ཤེས་
པས། ཞེས་སོགས་ཀྱི་བཤད་པ་ལས་ཤིན་ཏུ་གསལ་བའི་ཕྱིར་དང༌། ཕྱག་རྒྱ་མ་དང་བཅས་པར་བསྐྱེད་རིམ་པས་བྲི་བར་གསལ་བར་གསུངས་པའི་ཕྱིར་རོ། །བཤད་པའི་རྣམ་པས་ཞེས་པ་ཡང་འགྱུར་མ་དག་པས། པ་ཚབ་ཀྱིས། དཀྱིལ་འཁོར་བཤད་ཟིན་པའི་རྣམ་པ་ཅན་བྲི་བར་མི་
བྱ་སྟེ། ཞེས་བསྒྱུར་ཞིང༌། ཆག་ཀྱང་དེ་དང་མཐུན་ནོ། །ཆག་འགྱུར་ལས། སྔགས་ཀྱི་སེམས་པ་ནི་སྔགས་ལ་མཆོག་ཏུ་གཞོལ་བ་ཡིན་ཏེ། གཉིས་མེད་ཡེ་ཤེས་མངོན་ལྡན་པས། །ཡེ་ཤེས་སྔགས་སུ་ངེས་པར་བརྗོད། །ཅེས་པའི་རིགས་པས། བཤད་པའི་རྣམ་པའི་དཀྱིལ་འཁོར་བྲི་
བར་མི་བྱ་སྟེ། ཞེས་འབྱུང་ངོ༌། །དེ་དག་གི་དོན་ནི། སྔགས་ཀྱི་དོན་ནི་ཡིད་སྐྱོབ་པ་ཡིན་ལ། དེའི་གཙོ་བོ་ཡང་བདེ་བ་ཆེན་པོ་དང་སྟོང་པ་གཉིས་སུ་མེད་པའི་ཡེ་ཤེས་ཡིན་པ་ལ། དེ་མ་རྟོགས་པས་དེ་ལས་ཕྱི་རོལ་ཏུ་གྱུར་པའི་སྔགས་ལ་གཙོ་བོར་བྱེད་པ། རྒྱུད་སྡེ་འོག་མའི་གདུལ་
བྱའོ། །དེའི་དབང་དུ་མཛད་ནས་གསུངས་པའི་སྒྲུབ་གྲོགས་ཕྱག་རྒྱ་མ་དང་བྲལ་ནས། དཀྱིལ་འཁོར་བྲི་སྒྲུབ་སོགས་བྱེད་པའི་ཆོ་གས་མི་བྱ་བའི་དོན་ནོ། །༼གལ་ཏེ་བྱས་ན་དེས་བྱང་ཆུབ་སྟེ་རྡོ་རྗེ་འཆང་ཆེན་པོ་ཉིད་རྙེད་པར་དཀའ་ཞིང་རིང་བར་འགྱུར་རོ། །གལ་ཏེ་
དེ་ཁོ་ན་ཉིད་བསྡུས་པ་ལ་སོགས་པ་ལས་བཤད་པའི་ཕྱག་རྒྱ་མ་དང་བྲལ་བའི་ཆོ་གས་བྱེད་ནའོ། ཞེས་བྱ་བར་དགོངས་སོ། །འདིས་ནི་རྒྱུད་དེ་དག་གི་ལམ་གྱིས་ཚེ་འདིར་མཆོག་མི་རྙེད་པར་བསྟན་ནོ།། ༈ ཕྱག་རྒྱ་མ་དང་བྲལ་བའི་

ལམ་ལ་བྱང་ཆུབ་རིང་བ་དེ་བས་ན་ཞེས་བྱ་བ་ལ་སོགས་པ་ལ། དེས་ན་རྫོགས་པའི་རིམ་པ་ལ་གནས་པ་ལས་གཞན་བསྐྱེད་པའི་རིམ་པ་ལ་གནས་པ། རིག་པའི་བརྟུལ་ཞུགས་ཡང་དག་པར་སྤྱད་པས། གལ་ཏེ་དཀྱིལ་འཁོར་འདྲི་བར་བྱེད་ན་དེའི་ཆོ་ག་ནི་དམ་
ཚིག་སྟེ། མི་བསྐྱོད་པ་ལ་སོགས་པ་རིགས་སོ་སོའི་རྣལ་འབྱོར་པ་འདི་ལ། རིགས་ངན་གྱི་བུ་མོ་ལ་སོགས་པ་འདིའོ། །ཞེས་རིགས་ཀྱི་དབྱེ་བས་བཤད་པའི་ཕྱག་རྒྱམའོ། །དེའི་ཚུལ་ནི་འདུས་པ་ལས་གསུངས་པའི་ཚུལ་གྱིས་བསྐྱེད་པ་སྟེ་རིག་མ་འདུ་བྱས་པའོ། །ཤེས་པ་
ནི་སྔགས་པའོ། །སྔགས་ནི་སྒྲུབ་པ་པོའོ། །དེའི་ལྷ་ནི་སྒྲུབ་པ་པོ་ལ་མཆོག་སྟེར་བས་རང་གི་ཕྱག་རྒྱ་མ་སྟེ་དེ་ཕབ་ལ་མདུན་དུ་སྟེ་དྲུང་དུ་བཞག་ནས་སྒྲུབ་གྲོགས་སུ་བྱས་པའོ། །བྱིན་གྱིས་བརླབ་པ་ནི་རིག་མའི་ལུས་ལ་རིགས་ལྔར་གཏོགས་པའི་ལྷ་རྣམས་
དགོད་པར་བྱབའོ། །རིགས་ལྔ་དགོད་པ་དེའི་གནས་ནི་དེའི་གཞི་ཕྱག་རྒྱ་མ་སྟེ་དེ་བསྒོམ་ཞིང་བསྐྱོད་ལ། དཀྱིལ་འཁོར་རྣམས་ཏེ་སྐུ་ལ་སོགས་པའི་དཀྱིལ་འཁོར་རྣམས་ཀྱི་ཐིག་གདབ་པ་དང་ལ་སོགས་པས་ཚོན་དགྱེ་བ་དང་དཀྱིལ་འཁོར་བསྒྲུབ་པ་
དང་མཆོད་པའི་རིམ་གྱིས་རྣམ་པར་བརྟག་ཅིང་སྟེ་བསྒྲུབ་པར་བྱའོ།། ༈ དེ་ལྟར་རིགས་རྣམས་ཀྱི་ཐུན་མོང་གི་ཆོ་ག་བསྟན་ནས། །རིགས་ཀྱི་དབྱེ་བསྟེ་ཕྱེ་བས་བྱ་བའི་ཆོ་ག་བསྟན་པར་བྱ་བའི་ཕྱིར། རྒྱལ་ཆེན་ཞེས་བྱ་བ་ལ་སོགས་པ་གསུངས་
ཏེ། དེ་ལ་སྐུའི་དཀྱིལ་འཁོར་འདྲི་བར་འདོད་པའི་སྔགས་པས། བདག་ཉིད་རྣམ་པར་སྣང་མཛད་ཀྱི་སྦྱོར་བ་དང་ལྡན་པས། རང་གི་ཕྱག་རྒྱ་མ་བཙོ་བླག་མཁན་གྱི་བུ་མོ་ཡང་ན་༼ཞེས་པ་ནི་རིགས་གཞན་ལ་ལྟོས་པའོ། །༽སྤྱན་ནི་ཞེས་པ་སྤྱན་མངོན་སུམ་པ་

བཞིན་དུ་བསྐྱེད་ལ། དེ་དང་ལྷན་ཅིག་དཀྱིལ་འཁོར་གྱི་ཐིག་གདབ་པ་ལ་སོགས་པ་བྱའོ། །བྱ་བ་འདིའི་ཕན་ཡོན་བསྟན་པར་བྱ་བའི་ཕྱིར། སྐུའི་དཀྱིལ་འཁོར་ཞེས་བྱ་བ་ལ་སོགས་པ་གསུངས་ཏེ། སྐུ་ནི་རྣམ་པར་སྣང་མཛད་དོ། །
དེའི་དཀྱིལ་འཁོར་གྱི་གནས་ནི་དེའི་དབང་དུ་བྱས་པའི་འཁོར་ལོའོ། །ཡིད་དུ་འོང་བ་ནི་འདོད་པའི་འབྲས་བུ་རབ་ཏུ་སྟེར་བས་ཡིད་འཕྲོག་པའོ། །རྡོ་རྗེའི་སྐུ་ཡི་ནི་སྐུ་རྡོ་རྗེའོ། །དེའི་ཡོན་ཏན་ནི་འཇིག་རྟེན་གྱི་ཁམས་མཐའ་ཡས་མུ་མེད་པར། སེམས་ཅན་རྣམས་
ལ་སྣ་ཚོགས་པའི་གཟུགས་ཀྱིས། ཆོས་སྟོན་པ་ལ་རབ་ཏུ་འཇུག་པ་སྟེ་སྒྲུབ་པ་པོས་དེ་ཐོབ་པར་འགྱུར་བའོ། །རྡོ་རྗེ་ཆོས་ནི་ཞེས་བྱ་བ་ལ་སོགས་པ་ལ། སྔགས་པ་ཆོས་ཀྱི་རྒྱལ་པོ་ཆེན་པོ་སྣང་མཐར་བདག་ཉིད་བསྒོམས་ལ། །རང་གི་ཆོས་མས་ཏེ་
རང་གི་རིག་པ་གར་མཁན་གྱི་བུ་མོ་གོས་དཀར་མོར་བསྒོམས་ལ། དེ་ལ་རང་དང་འདྲ་བའི་ཡེ་ཤེས་པ་དབབ་པར་བྱས་པ་སྟེ་བཅུག་ནས་གསུང་གི་དཀྱིལ་འཁོར་བྲི་བར་བྱ་སྟེ། རིམ་པ་འདི་ནི་སྔགས་རྣམས་ཐམས་ཅད་ཀྱི་སྟེ། པདྨའི་རིགས་དང་ལྡན་པ་
ཐམས་ཅད་ཀྱིས་གསང་ཞིང་སྦ་བར་བྱ་བ་དང༌། རྟག་པ་སྟེ་ཐོག་མ་མེད་པའི་དུས་ཅན་གྱི་དེ་བཞིན་གཤེགས་པ་རྣམས་ཀྱི་མན་ངག་ཡིན་ནོ། །རྡོ་རྗེ་སེམས་དཔའ་ཞེས་བྱ་བ་ལ་སོགས་པ་ལ། བདག་ཉིད་མི་བསྐྱོད་པའི་སྐུར་བསམས་ལ། རང་གི་ཕྱག་རྒྱ་
རིགས་ངན་གྱི་བུ་མོ་མཱ་མ་ཀཱིར་བྱིན་གྱིས་བརླབས་ལ། དེ་ལ་རང་དང་འདྲ་བའི་ཡེ་ཤེས་པ་དབབ་པར་བྱས་པ་སྟེ་བཅུག་ནས་ཐུགས་ཀྱི་དཀྱིལ་འཁོར་བྲི་བར་བྱའོ། །འདི་ནི་སྔགས་རྣམས་ཐམས་ཅད་ཀྱི་ཞེས་བྱ་བ་ནི། རྡོ་རྗེའི་རིགས་དང་ལྡན་པའི་སྒྲུབ་

པ་པོ་རྣམས་ཀྱིའོ། །གསང་བ་རྨད་དུ་བྱུང་བའོ། །ཞེས་པ་ནི་རང་གི་བླ་མ་ནས་རྡོ་རྗེ་འཆང་གི་བར་དུ་གོང་ནས་གོང་དུ་བརྒྱུད་པའི་གསང་བའོ།། ༈ དེ་ལྟར་ཞེས་བྱ་བ་ལ་སོགས་པ་ལ། རིག་མ་དང་ལྷན་ཅིག་ཏུ་དེ་ལྟར་བྱས་པའི་དཀྱིལ་འཁོར་གྱི་ཆོ་
གས་ཡིད་ལ་དབང་ཐོབ་པའི་སངས་རྒྱས་དང༌། བྱང་ཆུབ་སེམས་དཔའ་རྣམས་ཤིན་ཏུ་དང་བས། གནས་དེར་གཤེགས་ཤིང་དགོངས་པར་མཛད་ནས་རབ་ཏུ་དགྱེས་པར་གྱུར་ཅིང༌། ཤིན་ཏུ་ཐུགས་རངས་ནས་ཤིན་ཏུ་ཡང་གསང་བའི་མཆོག་ཏུ་
གྱུར་པའི་དཀྱིལ་འཁོར། འབྲི་ཞིང་རྫོགས་པར་མཛད་པ་སྟེ་སྒྲུབ་པ་པོ་ཕྱག་རྒྱ་དང་བཅས་པའི་ལུས་དང་ངག་དང་ཡིད། བྱིན་གྱིས་རློབ་པར་མཛད་ཅིང་དེ་གཉིས་ཀྱིས་དཀྱིལ་འཁོར་རྫོགས་པར་བྱེད་དོ། །ཞེས་བྱ་བའི་བར་དུའོ།། ༈ འདི་སྐད་ཀྱང་
གསུངས་སོ་ཞེས་བྱ་བ་ནི་སྡུད་པར་བྱེད་པའི་ཚིག་གོ། སྔགས་ཀྱི་སེམས་པས་ཞེས་བྱ་བ་ལ་སོགས་པ་ལ། སེམས་པས་ཞེས་པ་ནི། སྔར་བཤད་མ་ཐག་པའི་ཆོ་གས་དཀྱིལ་འཁོར་རྫོགས་པར་བྱས་པ་སྟེ་བསྒྲུབ་པའི་སྔགས་པས། རྡོ་རྗེ་
གསང་བ་སྟེ་དེ་བཞིན་གཤེགས་པའི་གསང་བ་རྨད་དུ་བྱུང་བ་ཆེན་པོ་སྟེ། མཆོག་ཏུ་རྨད་དུ་བྱུང་བ་དང་ལྡན་པ་བྱའོ། །རྨད་དུ་བྱུང་བ་དེ་གང་ཡིན་ཞེ་ན། ཁྲོ་བོའི་ཞེས་བྱ་བ་ལ་སོགས་པ་གསུངས་ཏེ། གནོད་མཛེས་བཀུག་ནས་མདུན་དུ་བཀའ་ནོད་པ་ལ། རྒྱལ་བ་
རྣམས་སློབ་མ་ལ་དབང་བསྐུར་བའི་དོན་དུ་འབྱོན་པར་སྐུལ་ཅིག་ཅེས་བསྒོས་པས། ཁྲོ་བོའི་རྒྱལ་པོས་ཞེས་པ་ངེས་པར་གནོད་མཛེས་ཀྱིས། སངས་རྒྱས་ཐམས་ཅད་ཅེས་པ་ཡེ་ཤེས་པ་རྫོགས་པ། སྟེ་གྲུབ་ཟིན་པར་གྱུར་པ་ལྷ་སོ་གཉིས་སུ་འདུས་

ནས། ནམ་མཁའི་དཀྱིལ་འཁོར་ལ་སྟེ་ནམ་མཁའི་དབྱིངས་ཀྱི་སངས་རྒྱས་ཀྱི་ཞིང་རྣམས་ན་བཞུགས་པ་རྣམས་བཀུག་ནས། རང་རང་གི་གནས་ཇི་ལྟ་བ་བཞིན་ན་བཞུགས་པའི་དམ་ཚིག་པ་རྣམས་ལ་བསྟིམས་ལ་མཆོད་
པར་བྱའོ།། ༈ ཇི་ལྟ་ཞེ་ན། རྡོ་རྗེ་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་དྲི་མེད་གསུམ་དག་གི། ཞེས་པ་དཀྱིལ་འཁོར་པ་རྣམས་ལ། དམ་ཚིག་ཅེས་པ་གཟུགས་རྡོ་རྗེ་ལ་སོགས་པ་སྟེ། དེ་རྣམས་ཀྱིས་བྱས་པའི་མཆོད་པ་ནི་
དམ་ཚིག་གི་མཆོད་པའོ། །དེས་དུས་གསུམ་པ་སྟེ་དུས་ཚིགས་གསུམ་དུའམ་༼རྡོ་རྗེ་གསུམ་དང་གནས་དག་ལ་ནི་རྡོ་རྗེ་ཅན་དང་དཀྱིལ་འཁོར་པ་རྣམས་ལ་ཟེར། ༽ཐུན་གསུམ་དུ་མཆོད་པར་བྱའོ། །ཇི་ལྟར་བྱ་ཞེ་ན། རྡོ་རྗེ་གསུམ་གྱི་སྦྱོར་བས་བྱ། །
ཞེས་བྱ་བ་སྟེ། རྡོ་རྗེ་གསུམ་ནི་དུས་གསུམ་དུ་བཞུགས་པའི་སངས་རྒྱས་རྣམས་ཏེ། དེའི་སྦྱོར་བས་ཞེས་པ་ནི། དུས་གསུམ་དུ་བཞུགས་པའི་དེ་བཞིན་གཤེགས་པ་རྣམས་དང་ལྷ་སོ་གཉིས་གཅིག་ཏུ་བྱས་པ་ལའམ་གཅིག་ཏུ་བྱ་བའི་ཚུལ་གྱིས་
མཆོད་དོ། ཞེས་བྱ་བའི་བར་དུའོ། །དེ་འདྲ་བའི་ཆོ་ག་འདི་དག་བྱས་པས་ཅི་ཞིག་བྱེད་ཅེ་ན། སྔགས་ཀྱི་དངོས་གྲུབ་ཐོབ་པར་བྱེད། །ཅེས་བྱ་བ་གསུངས་ཏེ། སྔགས་ནི་དེ་བཞིན་གཤེགས་པ་རྣམས་སོ། །དེ་རྣམས་ཀྱི་དངོས་གྲུབ་ནི་འཇིག་རྟེན་དང་
འཇིག་རྟེན་ལས་འདས་པའི་མཚན་ཉིད་ཀྱི་དངོས་གྲུབ་བོ། །དེ་ཐོབ་པར་བྱེད་པ་ནི་རྫོགས་པར་བྱེད་པའོ།། ༈ འདི་སྐད་ཀྱང་གསུངས་སོ། །སྔགས་རྣམས་ཐམས་ཅད་ཅེས་བྱ་བ་ལ་སོགས་པ་ལ། གནས་དེར་ཡང་དག་༼ཡང་དག་

པར་འདས་པའི་སྔགས་པ་རྣམས་ཉིད་ལ་རྨད་བྱུང་ཆེན་པོའི་སྟེ་ཤིན་ཏུ་རྒྱ་ཆེ་བའི་རང་བཞིན་ནང་གི་བདག་ཉིད་ཀྱི་གཏོར་མ་སྟེ་ཚིམ་པར་བྱེད་པ་དབུལ་ཞིང་བསྟབ་པར་བྱའོ། །ཟེར། ༽པར་འདུས་པའི་སྔགས་པ་རྣམས་ལ་རྨད་དུ་བྱུང་ཞིང་ཆེན་པོའི་སྟེ། ཤིན་ཏུ་རྒྱ་ཆེ་བའི་
རང་བཞིན་ནང་གི་བདག་ཉིད་ཀྱི་གཏོར་མ་སྟེ་ཚིམ་པར་བྱེད་པ་བྱ་བའི་ཕྱིར་དབུལ་བར་བྱའོ། །ནང་གི་གཏོར་མ་གང་དུ་བཤད་པ་འདི་ཉིད་བསྟན་པར་བྱ་བའི་ཕྱིར། བཤང་གཅི་ཞེས་བྱ་བ་ལ་སོགས་པ་གསུངས་ཏེ། བཤང་བ་དང་ལ་སོགས་
པས་གཅི་བ་དང་ཤ་དང་འབྲུ་མར་དང་སེམས་ལས་བྱུང་བའི་ཙན་དན་ཏེ་དེ་ལྔ་ནི་ཡུལ་རྣམ་པ་ལྔ་༼འདིས་ནི་དེར་འདུས་པའི་རྣལ་འབྱོར་པ་རྣམས་ལ་ཚོགས་ཀྱི་མཆོད་པ་བྱ་བར་བསྟན་ནོ། །༼སྔགས་རྣམས་ཐམས་ཅད་ཉིད་ལ་འང༌། །རྨད་བྱུང་ཆེ་བའི་གཏོར་མ་དབུལ། བཤང་
གཅི་ཤ་དང་འབྲུ་མར་དང༌། །སེམས་ལས་བྱུང་བ་ལྔ་པ་འོ། །ཁུ་བ་ཡིས་ནི་སྔགས་རྣམས་ཀུན། །ཚིམ་པར་གྱུར་པར་ཀུན་ཏུ་བཤད། །ཅེས་འབྱུང་ངོ༌། །༽སྤྱི་དང་ཁྱད་པར་དུ་ཕྱག་རྒྱའི་འདོད་ཡོན་ལྔ་ཡིན་ལ། དེས་ཚིམ་པར་བྱེད་པ་ནི་ནང་གི་གཏོར་མ་འབུལ་བའོ། །བཤང་བ་སོགས་
ལྔ་ཡུལ་ལྔ་ལ་བྱེད་པ་ནི་འཇིག་རྟེན་པ་དང་བསྟན་བཅོས་གཞན་ལ་མེད་པ་དེ་བཞིན་གཤེགས་པའི་བརྡར་གྱུར་པ་སྟེ་སྒྲ་ཇི་བཞིན་པ་མ་ཡིན་པར་འདོད་དོ། །གང་གི་ཚེ་ཡུལ་ལྔའི་སྒོ་ནས་ཚོགས་ཀྱི་མཆོད་པ་མ་འབྱོར་ན་ཇི་ལྟར་བྱ་ཞེ་ན། ཁུ་བ་དག་གིས་ཞེས་
བྱ་བ་ལ་སོགས་པ་གསུངས་ཏེ། ཤུ་ཙ་ནི་མྱ་ངན་ཏེ་འདིར་སྡུག་བསྔལ་ལོ། །མྱ་ངན་དེ་དེ་ཀྲ་ཀ་ཙ་སོག་ལེ་སྟེ་༼སྔར་གཏོར་མ་དབུལ་བར་བཤད་པ་དེ་ཉིད་གཞུང་ཕྱི་མས་སྟོན་པར་གསུངས་པས། འདིར་གཏོར་མ་ཞེས་པ་ལྷ་དང་ཕྱོགས་སྐྱོང་གི་གཏོར་མར་

འཆད་པ་དོན་མིན་ནོ། །༽སྡུག་བསྔལ་སོག་ལེ་ལྟར་གཅོད་ཅིང་འཇིག་པར་བྱེད་པས་ན་ཤུ་ཀྲ་སྟེ་ཁུ་བ་ནི་ཆང་ལ་བྱའོ་ངོ༌། དེས་སྔགས་རྣམས་ཀུན་ཏེ་སྒྲུབ་པ་པོ་རྣམས་ཚིམ་པར་འགྱུར་ཞིང་ལུས་བརྟས་པར་འགྱུར་
བར་བཤད་དོ། །ཆོ་ག་འདི་ནི་འདའ་བར་མི་བྱ་བའི་དམ་ཚིག་སྟེ། གཙོ་བོར་གྱུར་པས་མཆོག་ཡིན་ནོ། །སངས་རྒྱས་ཞེས་པ་ནི་སྔགས་པ་རྣམས་ཏེ། དེ་རྣམས་ཀྱི་བྱང་ཆུབ་ཅེས་པ་སེམས་དེ་རྫོགས་པར་བྱེད་ཅིང༌། ཚིམ་པར་བྱེད་པ་སྟེ་སྔགས་པ་ཚིམ་
པར་བྱེད་པ་དེ་བཞིན་དུ་སྟེ་དེ་ཁོ་ན། དེ་བཞིན་གཤེགས་པ་རྣམས་ཡང་དག་པར་ཚིམ་པར་བྱེད་པའོ། ཞེས་བྱ་བར་དགོངས་སོ།། ༈ དེ་ལྟར་ལེགས་པར་བསླབས་པའི་ཕྱག་རྒྱ་དང་ལྷན་ཅིག་དཀྱིལ་འཁོར་བྲི་བའི་ཆོ་ག་བཤད་ནས། 
དེ་དང་བྲལ་བའི་ཆོ་ག་བསྟན་པར་བྱ་བའི་ཕྱིར།༼མ་ད་ནཱ་བརྟེན་པས་སྒྲུབ་པ་པོའི་བྱང་ཆུབ་ཀྱི་སེམས་རྫོགས་པར་བྱེད་པའི་བྱང་སེམས་ནི་ཀུནྡ་ལྟ་བུ་ཡིན་ཏེ། ཀྱཻ་རྡོར་ལས། དེ་ལ་ག་བུར་རྒྱུ་ཡི་ཕྱིར། །ཤ་ནི་བཟའ་བ་ཉིད་དུ་བྱ། །ཁྱད་པར་དུ་ཡང་ཆང་ཉིད་དོ། །ཞེས་གསུངས་ཏེ། ག་བུར་
ནི་ཤུ་ཀྲའོ། །དེ་འཕེལ་ན་ཞུ་བདེ་འཕེལ་ལ། དེས་སྟོང་ཉིད་བསྒོམས་ན་ལམ་བགྲོད་པ་མྱུར་བའི་ཕྱིར་གཙོ་བོའམ་མཆོག་ཅེས་གསུངས་སོ། །༽ཐིག་གདབ་པ་ཡི་ཞེས་བྱ་བ་ལ་སོགས་པ་གསུངས་ཏེ། དཀྱིལ་འཁོར་གྱི་ཐིག་གདབ་པ་ཡི་ཆོ་ག་འདི་ཤེས་རབ་མ་
མེད་པར་བདག་ཉིད་གཅིག་པུ་གང་གི་ཚེ་སྤྱོད་པར་གྱུར་པ་དེའི་ཚེ། སྐུའི་དཀྱིལ་འཁོར་ལ་སློབ་དཔོན་བདག་ཉིད་རྣམ་པར་སྣང་མཛད་དུ་རབ་ཏུ་བསྒོམས་ནས། སློབ་མ་རྡོ་རྗེ་སེམས་དཔའ་སྟེ་མི་བསྐྱོད་པར་རབ་ཏུ་བསྒོམ་མོ། །ཡང་ན་སློབ་མ་རྡོ་རྗེ་འོད་པོ་ཆེ་

སྟེ་བདུད་རྩི་ཐབ་སྦྱོར་དུ་བསྒོམ་ཞིང་བརྟག་པར་བྱ་སྟེ། བཤད་མ་ཐག་པའི་ལས་ཐམས་ཅད་ཀྱི་གོ་འཕང་སྟེ་གནས་དཀྱིལ་་འཁོར་གྱི་ཐིག་གི་བྱ་བ་ལ་ནི། བདུད་རྩི་འཁྱིལ་པ་སངས་རྒྱས་ཐམས་ཅད་ཀྱིས་ངེས་པར་བསྟེན་ཅིང་བསྔགས་པའོ། །དེ་
བཞིན་དུ་ཐུགས་ཀྱི་དཀྱིལ་འཁོར་དུ་བདག་ཉིད་མི་བསྐྱོད་པར་བསྒོམས་ལ། སློབ་མ་རྣམ་པར་སྣང་མཛད་དམ། བདུད་རྩི་ཐབ་སྦྱོར་དུ་རབ་ཏུ་བརྟག་པར་བྱའོ། །དེ་བཞིན་དུ་གསུང་གི་དཀྱིལ་འཁོར་ལ་རང་ཉིད་སྣང་མཐའ་དང་ཡང་ཅི་རིགས་པར་ཤེས་པར་བྱའོ།། 
༈ སངས་རྒྱས་རྒྱལ་ཆེན་ལྔ་རྣམས་ནི། །མི་བསྐྱོད་པ་ལ་སོགས་པའོ། །རྡོ་རྗེའི་ཐིག་སྐུད་དག་ལ་དགོད། །ཅེས་བྱ་བ་ནི། ལག་པར་གནས་པའི་ཐིག་སྐུད་ནག་༼གི་སྒྲས་སློབ་མ་མི་བསྐྱོད་པའམ་ཐབས་སྦྱོར་དུ་བསྒོམ་མོ། །༧ ནི་དེ་བཞིན་དུ་ཞེས་པ་ཐུགས་
དཀྱིལ་བཞིན་བྱེད་ཀྱང་དེ་ཇི་བཞིན་དུ་མི་བྱེད་པའོ། །༽པོ་ལ་སོགས་པ་ལྔ་ལ་སངས་རྒྱས་ལྔ་དགོད་ཅེས་པའི་དོན་སྟེ་ནམ་མཁར་བཞུགས་པའི་སྟ་གོན་གྱི་ལྷའི་ཐུགས་ཀ་ནས་བཏང་བ་རིགས་ལྔ་རང་རང་གི་མདོག་ཅན་ཡི་གེ་ཧཱུཾ་དང་ལ་སོགས་པས་ཨོཾ་སྭཱ་ཨཱཿ
ཧཱའི་རྣམ་པ་ཅན་གྱི་ཐིག་སྐུད་ཀྱི་འི་གཟུགས་ཀྱིས་ཞུགས་ཤིང་དགོད་པར་བསམས་ཏེའོ། །ཐིག་གདབ་པའི་ཆོ་ག་འདི་ནི་སངས་རྒྱས་ཐམས་ཅད་ཀྱི་གསང་བ་ཁྱད་པར་མཆོག་ཏུ་རྨད་དུ་བྱུང་བའོ། །རྣམ་པ་ཉི་ཤུ་རྩ་ལྔར་ནི། །ཞེས་བྱ་བ་ལ་སོགས་པ་ལ། 
ཚོན་རེ་རེ་ཞིང་ཡང་དེ་བཞིན་གཤེགས་པ་རྣམ་པ་ལྔའི་བདག་ཉིད་ཅན་ཡིན་༼འདིར་ཧཱུཾ་ལ་སོགས་པ་ལས་ཐིག་སྐུད་རིགས་ལྔར་བསྐྱེད་པ་ནི་ཡི་གེའི་དོན་ལ་མ་ཞུགས་སོ། །༽པའི་ཕྱིར། ཉི་ཤུ་རྩ་ལྔ་སྟེ་རྣམ་པ་ཉི་ཤུ་རྩ་ལྔའི་བྱེ་བྲག་གིས་ཕྱེ་བའི་ཚོན་རྩིའི་ཕུང་

པོ་སྟེ་ཚོགས་ལྔ་རྣམ་པར་དགྱེ་བར་བྱའོ། །རྣམ་པ་ཉི་ཤུ་རྩ་ལྔ་ནི། །ཚོན་རྩི་དག་ཀྱང་རྣམ་པར་བསྒོམ། །ཞེས་པ་འདིས་ནི་ཚོན་རྩི་རེ་རེ་ལ་ཡང་གཙོ་བོར་བྱས་ཤིང་བསྔགས་པའི་ཚུལ་གྱིས་དེ་བཞིན་གཤེགས་པ་ལྔ་པར་བསྒོམ་
པར་བྱའོ་ཞེས་སྟོན་ཏོ། །འདི་ནི་སངས་རྒྱས་ཐམས་ཅད་ཀྱི་ཞེས་པ་ནི། ༼འདིས་ནི་ཚོན་རྩི་རེ་རེ་ལ་གཙོ་བོ་དང་ཕལ་པའི་ཚུལ་གྱིས། དེ་བཞིན་གཤེགས་པ་ལྔ་པར་བསྒོམ་པར་བྱའོ། །ཞེས་བསྟན་ཏོ་ཟེར། དེས་ན་ཚོན་རེ་རེ་ཞིང་ཡང་རྣམ་པ་ལྔ་ཞེས་པས་ཚོན་རྩི་ཁ་དོག་རེ་རེ་ལ་
ཚོན་གཞན་བཞི་བཞི་བསྲེ་བར་སྟོན་པ་མིན་གྱི། དཀར་པོ་ལྟ་བུ་གཅིག་ཀྱང་གཙོ་བོར་རྣམ་སྣང་གི་ངོ་བོ་ཡིན་ཀྱང༌། ཕལ་པའི་ཚུལ་གྱིས་རིགས་གཞན་བཞིའི་ཡང་ངོ་བོར་སྒོམ་པའི་དོན་ནོ། །རྡུལ་ཚོན་ཕན་ཚུན་འདྲེས་ན་རིགས་རྒྱུད་འཆད་པར་གསུངས་པས་དེ་རྣམས་བསྲེ་བར་མི་བྱའོ། །
༽དེ་བཞིན་གཤེགས་པ་ཐམས་ཅད་ཀྱིའོ། །གསང་བ་ནི་མཆོག་ཏུ་གྱུར་པའོ། །བྱང་ཆུབ་ནི་ཡང་དག་པར་བགྲོད་པ་དམ་པའོ།། ༈ དཀྱིལ་འཁོར་འདྲི་བའི་དུས་སུ། བགེགས་རྣམས་ཉེ་བར་ཞི་བར་བྱ་བའི་ཆོ་ག་བསྟན་པར་བྱ་བའི་
ཕྱིར། སྔགས་རྣམས་ཞེས་བྱ་བ་ལ་སོགས་པ་གསུངས་ཏེ། སྔགས་རྣམས་ཐམས་ཅད་ནི་དཀྱིལ་འཁོར་པ་རྣམས་ཏེ། དེ་རྣམས་ཕྱི་རོལ་གྱི་ཉེ་བར་འཚེ་བ་རྣམས་ལས་བསྲུང་བར་བྱ་བའི་ཕྱིར། རྡོ་རྗེ་ཧཱུཾ་ནི་སྐབས་འདིར་གཤིན་རྗེ་གཤེད་
ཏེ་དེ་བསྒོམ་པར་བྱའོ། །ཇི་ལྟར་ཞེ་ན། སྐུ་དང་ཞེས་བྱ་བ་ལ་སོགས་པ་གསུངས་ཏེ། ཕུལ་དུ་བྱུང་ཞིང་ཐུན་མོང་མ་ཡིན་པའི་སྐུ་དང་གསུང་དང་ཐུགས་ཀྱི་དམ་ཚིག་སྟེ། སྐུ་དང་གསུང་དང་ཐུགས་ཀྱི་རྣམ་པར་འཕྲུལ་པས་ས་ལ་སོགས་པ་ལས་

བྱུང་བའི་གནོད་པ་འབྱུང་བ་རྣམས་ལ་གཤིན་རྗེ་གཤེད་ཀྱི་སྦྱོར་བ་དང་ལྡན་པ་བསྒོམ་པར་སྟོན་ཏོ། །དེ་ལ་གཡས་བརྐྱངས་པ་ལ་སོགས་པས་བགེགས་ཕྱེ་མར་རློག་པ་ནི་སྐུའི་རྣམ་པར་འཕྲུལ་པའོ། །འཇིག་པའི་བསྐལ་པའི་དུས་ཀྱི་འབྲུག་སྒྲ་སྒྲོགས་པ་ལྟ་
བུར། སྔགས་འདོན་པ་ནི་གསུང་གི་རྣམ་པར་འཕྲུལ་པའོ། །བགེགས་ཐམས་ཅད་སྟོང་པ་ཉིད་དུ་དམིགས་པ་ནི། ཐུགས་ཀྱི་རྣམ་པར་འཕྲུལ་པའོ། །དེ་ལ་ཤིང་དང་བོང་བ་ལ་སོགས་པས་སྐྲག་པ་སྐྱེད་པ་ནི་སའི་གནོད་པའོ། །ཆུ་རླབས་གཡོ་བ་དང་ཆར་
འབབ་པ་ལ་སོགས་པ་ལས་བྱུང་བ་ནི་ཆུ་ལས་བྱུང་བའི་གནོད་པའོ། །ཐ་མལ་པའི་མེ་ལས་བྱུང་བ་ནི་མེའི་འོ། །རླུང་ལས་བྱུང་བ་ནི་རླུང་གིའོ། །རྒྱུ་འདི་ལས་བྱུང་དབང་པོ་ལས་འདས་པ་སྟེ་མངོན་དུ་མ་གྱུར་པས་ནམ་མཁའི་༼ཆུ་འབུར་ཟེར། ༽ཉེ་བར་
འཚེ་བ་སྟེ། གནས་ལྔ་པོ་དེ་དག་ཏུ་རྡོ་རྗེ་ཧཱུཾ་མཛད་དེ་གཤིན་རྗེ་༼ཐོག་དང་མེས་བྱས་པ་ནི་མེའི་འོ་ཟེར། ༽གཤེད་བསྒོམ་པར་བྱའོ། །དེ་ལྟར་བྱས་པས་ནི་རྡོ་རྗེ་མི་ཕྱེད་གསུམ་ཞེས་པ་ནི་རྡོ་རྗེ་འཆང་ཆེན་པོའི་སྟེ། གལ་ཏེ་དེ་ལས་བྱུང་ཞིང་སྐྱེས་པ་
ཡིན་ནའང་འཇིགས་ཤིང་སྐྲག་སྟེ། རང་ཉིད་འཇིག་པའི་འཇིགས་པས་སྐྲག་ནས་རྡོ་རྗེ་སེམས་དཔའ་བློ་ལྡན་པ་སྟེ། ཡེ་ཤེས་དང་ལྡན་པའི་སྒྲུབ་པ་པོའི་དཀྱིལ་འཁོར་དུ་ཉེ་བར་འགྲོ་བར་མི་འགྱུར་ཏེ་བགེགས་བྱེད་པར་མི་ནུས་སོ།། ༈ རྡོ་རྗེ་
བུམ་པ་བཞག་པ་ནི། །ཞེས་བྱ་བ་ནི། གསང་གཏོར་བྱ་བ་ལས་ཐམས་ཅད་པའི་བུམ་པ་དང་རྣམ་པར་རྒྱལ་བ་གཙོ་བོའི་བུམ་པ་དང་ལ་སོགས་པས་ལྷ་གཞན་རྣམས་ཀྱི་བུམ་པ་རྣམས་འི་དགོད་པའོ། །ཇི་ལྟར་བྱ་ཞེ་ན། ༼ཁྱད་པར་

ཇི་ལྟ་བུ་ཞེ་ན་ཞེས་པ་ལེགས་ཏེ། བུམ་པ་ཁྱད་པར་གྱི་ཆོས་ཇི་ལྟ་བུ་དང་ལྡན་པ་ཞེ་ན་ཞེས་པའོ། །༽སྔགས་རྒྱུད་བདག་པོས་ཤེས་བྱ་སྟེ། །ཞེས་བྱ་བ་སྟེ། སྔགས་ཀྱི་རྣམ་གཞག་རྣམས་བརྗོད་བྱར་བསྡུས་པའི་རྒྱུད་ནི་སྔགས་རྒྱུད་དོ། །
རྒྱུད་དེར་ལྷག་པར་བསླབས་ཤིང་རྒྱུད་དེ་ནས་ཇི་སྐད་དུ་གསུངས་པའི་དཀྱིལ་འཁོར་གྱི་ཆོ་གས་རྒྱུད་གཞན་ཆོ་ག་དེ་མ་ཚང་བ་རྣམས་ལྷག་པར་སྐྱོང་བསྟེ་ཁ་བསྐོང་བར་བྱེད་པས་ན་སྔགས་རྒྱུད་བདག་པོ་སྟེ། དེ་ཁོ་ན་ཉིད་བསྡུས་པ་ལ་སོགས་པ་
དཀྱིལ་འཁོར་གྱི་ཆོ་ག་རྒྱས་པར་བཤད་པ་རྣམས་ལ་མངོན་པར་བརྩོན་པའོ། །མངོན་པར་བརྩོན་པ་དེས་ཤེས་པར་བྱ་བ་ནི་བུམ་པ་འགོད་པའི་གནས་དང་བུམ་པ་ལ་འཇུག་པའི་བུམ་སྨན་དང་ས་བོན་ཏེ་འབྲུ་རྣམས་དང་རིན་པོ་ཆེ་རྣམས་དང་བུམ་པ་ལ་བྲི་
བའི་མཚན་མ་དང་ལ་སོགས་པས་མགུལ་ཆིངས་དང༌། གདན་དང་ཁ་རྒྱན་སོགས་༼དེས་ན་སྔགས་རྒྱུད་ནི་དེ་ཉིད་བསྡུས་པ་སོགས་ཡིན་ལ། དེའི་བདག་པོ་ནི་དེ་དག་ལ་མཁས་པའོ། །༽དགོད་པས་བརྟགས་ཤིང་སྤྲས་པར་བྱས་པའི་བུམ་པ་ཆས་སུ་བཅུག་
པའོ། །རྡོ་རྗེ་སེམས་དཔའི་ཏིང་འཛིན་གནས། །ཞེས་པ་ནི་དཀྱིལ་འཁོར་གྱི་སློབ་དཔོན་ནོ། །བརྟན་པའི་བློས་ནི་ཞེས་པ་ནི་དྲན་པ་མི་གཡེང་བས་སོ། །བརྟག་པར་བྱ་ཞེས་པ་ནི་རང་རང་གི་གནས་ཇི་ལྟ་བ་བཞིན་དུ་གཞག་པར་བྱ་སྟེ། ༼
དེ་རྣམས་དེ་ཉིད་བསྡུས་པ་ནས་ཚང་བར་མ་བྱུང་ཡང༌། ལ་སོགས་པ་ཞེས་གསུངས་པས་སོགས་ཀྱིས་བསྡུས་པའི་སྔགས་རྒྱུད་དང་བཅས་པ་ལས་བྱུང་ན་དེས་ཆོག་གོ། ༽སྒྲ་ཇི་བཞིན་པའོ།། ༈ དེ་ལྟར་དཀྱིལ་འཁོར་བྲི་བ་དང་སྒྲུབ་པ་དང་མཆོད་པ་དང་བུམ་པ་

དགོད་པ་སོགས་ཡོངས་སུ་རྫོགས་པར་བྱས་ནས། དེའི་འོག་ཏུ་སྦྱིན་སྲེག་བྱའོ་ཞེས་བསྟན་པར་བྱ་བའི་ཕྱིར། དངོས་གྲུབ་ཅེས་བྱ་བ་ལ་སོགས་པ་གསུངས་ཏེ། དངོས་གྲུབ་ཀུན་གྱི་འབྲས་འདོད་པའི། །ཞེས་བྱ་བ་ནི། འཇིག་རྟེན་པ་དང་འཇིག་རྟེན་ལས་འདས་པའི་
དངོས་གྲུབ་འདོད་པའོ། །སྔགས་ཤེས་པས་ནི་ཞེས་པ་ནི་སྔགས་པའོ། །དངོས་གྲུབ་གཉིས་གང་འདོད་ཀྱང་སྦྱིན་བསྲེག་བྱ་ཞེས་པ་ནི་སྦྱིན་༼ལྷས་བྱིན་གྱིས་མ་བརླབས་པར་དངོས་གྲུབ་མི་འགྲུབ་ལ། དེ་ཡང་ལྷ་དབང་དུ་མ་བྱས་པར་མི་འབྱུང་ཞིང་ལྷ་དབང་དུ་བྱེད་པ་ཡང་ཐོག་མར་
སྦྱིན་སྲེག་གིས་བྱེད་དགོས་པ་ལ་དགོངས་སོ། །༽སྲེག་གི་མཆོད་སྦྱིན་དབུལ་བ་སྟེ། གཉིས་ཀའི་རྒྱུད་ལས་འབྱུང་བའི་ཆོ་གས་བྱའོ་ཞེས་བྱ་བ་ནི་དངོས་སུ་མ་ཟིན་པར་ཁོང་ན་གནས་པའི་ལྷག་མ་བཏོན་པའོ། །༼གཉིས་ཀའི་རྒྱུད་ནི། ཁ་ཅིག་རྣམ་སྣང་མངོན་
བྱང་གི་རྒྱུད་ཕྱི་མ་ནས་སྦྱིན་སྲེག་རྒྱས་པར་གསུངས་པས་དེའོ་ཞེས་ཟེར་རོ། །སྤྱིར་སྤྱོད་རྒྱུད་ལ་གཉིས་ཀའི་རྒྱུད་དུ་བཤད་པ་ཡོད་ཀྱང༌། འདིར་ནི་སྤྱོད་རྒྱུད་ལ་མི་བྱ་སྟེ། ཡེ་ཤེས་རྡོ་རྗེ་ཀུན་ལས་བཏུས་ལས་གཉིས་ཀའི་རྒྱུད་རྣལ་འབྱོར་རྒྱུད་ལ་གསུངས་ལ། རྣམ་གཞག་གི་རིམ་པར་ཡང་དེ་ཁོ་ན་ཉིད་
བསྡུས་པ་ལ་སོགས་པ་གཉིས་ཀའི་རྒྱུད་ལས་ནི། ཞེས་གསུངས་ཤིང༌། ལེའུ་བདུན་པའི་འགྲེལ་པར་ཡང༌། སྔགས་ཀྱི་སྤྱོད་པ་ནི་བྱ་བ་དང་སྤྱོད་པ་དང་གཉིས་ཀའི་རྒྱུད་ལས་བཤད་པའི་སྤྱོད་པའོ། །དེ་དག་གི་མཆོག་ནི་རྣལ་འབྱོར་གྱི་སྤྱོད་པ་སྟེ། ཞེས་སྤྱོད་རྒྱུད་གཉིས་ཀའི་རྒྱུད་ལས་ལོགས་སུ་གསུངས་
པས། རྣལ་འབྱོར་གྱི་རྒྱུད་ནས་གསུངས་པའི་ཆོ་གས་བྱེད་པ་ཡིན་ནོ། །༽བཤང་གཅི་ཞེས་བྱ་བ་ལ་སོགས་པས་ནི་ནང་གི་སྦྱིན་སྲེག་གསུངས་པ་ཡིན་ཏེ། དེ་ལ་བཤང་བ་ནི་ཟས་སོ། །༼རྩམ་པ་ཟེར། ༽གཅི་བ་ནི་ཚོད་མའོ། །འབྲུ་མར་ནི་ཆང་ངོ༌། །

ཤ་ནི་བཟའ་བ་སྟེ། དེ་ལ་སོགས་པའི་བཟའ་བ་དང་བཏུང་བ་ཚོགས་ཀྱི་ཡོ་བྱད་དུ་བྱིན་གྱིས་བརླབས་པས་ཟོས་པ་དང་འཐུངས་པས་ལུས་ཀྱི་དཀྱིལ་འཁོར་ལ་གནས་པའི་ལྷ་རྣམས་ལ། སྦྱིན་སྲེག་ཏུ་དབུལ་ཞིང་བསྟབ་པར་བྱའོ། །
རྡོ་རྗེ་མི་ཕྱེད་ཅེས་བྱ་བ་ལ་སོགས་པ་ལ། རྡོ་རྗེ་མི་ཕྱེད་པའི་གསུམ་གྱི་འཁོར་ལོ་ཅན་ཏེ་ཚོགས་ཀྱི་དཀྱིལ་འཁོར་དུ་འདུས་པའི་རྣལ་འབྱོར་པ་རྣམས་ཀྱིས་ཟོས་པ་དང་འཐུངས་པའི་ལྷག་མ་རྣམས་གཅིག་ཏུ་བྱས་པ་སྟེ་བསྲེས་པས། ཞི་རྒྱས་
ལ་སོགས་པའི་ལས་ཀྱི་དབྱེ་བས་ཅི་སྙེད་པའི་ཐབ་ཁུང་དང༌། བུད་ཤིང་གི་མེ་ལ་རྡོ་རྗེ་གང་བའི་སྦྱིན་སྲེག་དབུལ་ལོ། །སྦྱིན་སྲེག་བྱེད་ལུགས་ཇི་ལྟ་བུར་བྱ་ཞེ་ན། དབུས་སུ་སྟེ་ཐབ་ཀྱི་དབུས་སུ་རང་གི་ལྷའི་གཟུགས་ཞེས་བྱ་བ། ཞི་བ་ལ་སོགས་༼
ཐབ་ཁུང་དང་བུད་ཤིང་དང་མེ་ཅི་རིགས་པ་ལ་དགང་བླུགས་རྡོ་རྗེའི་སྦྱིན་སྲེག་དབུལ་ལོ་ཟེར། འདི་ནི་དང་པོར་ཚོགས་འཁོར་གྱི་ཆོ་གས་ཚོགས་འཁོར་བྱས་ནས། དེའི་འོག་ཏུ་ཐབ་ཁུང་གི་ལྷ་ལ་ཁ་ཟས་ཀྱི་ལྷག་མས་སྦྱིན་སྲེག་བྱེད་པར་དེ་ལྟར་ཚོགས་ཀྱི་ཞེས་སོགས་ཀྱིས་ཤེས་ལ། དེ་ལ་ཡང་དཀྱིལ་
འཁོར་དང་འབྲེལ་མ་འབྲེལ་གཉིས་ཀ་ཡོད་དོ། །འགྱུར་རྙིང་གི་རྒྱུད་ལས། རྡོ་རྗེ་གསང་བ་ཞེས་ཟེར་ལ། འགྲེལ་པའི་དཔེ་ཁ་ཅིག་ལས་གང་བ་དང་། ཁ་ཅིག་ལས་གསང་བ་འབྱུང་ཡང་གང་བ་ལ་བྱ་སྟེ། དགང་བླུགས་རྡོ་རྗེའི་སྦྱིན་སྲེག་དབུལ། །ཞེས་པ་དང་མཐུན་ནོ། །༽པའི་ཁ་དོག་དང་
དབྱིབས་ཀྱི་རྣམ་པས་ཕྱེ་བའི་རང་རང་གི་ལྷའི་གཟུགས་བསམས་ལ། ཞལ་ཏེ་དེའི་ཁའི་སྒོར་དགང་བླུགས་དང་བསྲེག་བླུགས་དབུལ་བར་བྱའོ།། ༈ དེ་ལྟར་ཚོགས་ཀྱི་དཀྱིལ་འཁོར་ལ་གནས་པའི་སྦྱིན་སྲེག་རྫོགས་པ་སྟེ་བཤད་

ཟིན་ནས། ཡང་དབང་པོ་གཉིས་ཀྱི་རབ་ཏུ་སྦྱོར་བའི་ལྷའི་ཏིང་ངེ་འཛིན་ལ་གནས་པས་ཀྱང་ཁ་ཟས་ཀྱི་ལྷག་མ་ལས། ཞི་སོགས་ཀྱི་ལས་ཀྱི་དབྱེ་བས་སྦྱིན་སྲེག་བརྒྱ་རྩ་བརྒྱད་དབུལ་བར་བྱ་ཞིང་སྦྱིན་བསྲེག་བྱའོ། །༼འདི་དང་སྔ་མ་གཉིས་ཚོགས་འཁོར་སྔོན་
དུ་བྱེད་པ་དང༌། དེའི་བཟའ་བཏུང་གི་ལྷག་མས་སྦྱིན་སྲེག་དབུལ་བར་འདྲ་ཡང༌། སྔ་མའི་དུས་སུ་སྦྱིན་བསྲེག་བྱེད་པ་པོ་ལ་དབང་པོ་གཉིས་སྦྱོར་གྱི་ནང་གི་སྦྱིན་སྲེག་མེད་ལ། འདི་ལ་ནི་དེ་ཡོད་པས་ཕྱི་ནང་གི་སྦྱིན་སྲེག་གཉིས་སྤེལ་ནས་བྱེད་པ་ཡིན་གྱི། སྙོམས་འཇུག་བྱེད་པ་ཐབ་ཀྱི་ལྷ་ལ་སྦྱོར་བ་ལུགས་
གཞན་ནས་འཆད་པ་ལྟར་མི་བྱའོ། །དེས་ན་ཡང་ཞེས་པ་དང༌། འགྱུར་གསར་གཉིས་ལས་སྙོམས་འཇུག་ལ་གནས་པས་ཀྱང་ཞེས་པའི་ཡང་དང་ཀྱང་གི་སྒྲས་ནི་སྙོམས་འཇུག་མེད་པའི་སྦྱིན་སྲེག་ཏུ་མ་ཟད། དེ་ཡོད་པའི་སྦྱིན་སྲེག་ཀྱང་བྱ་ཞེས་པའོ། །སྙོམས་འཇུག་བྱེད་པ་ནང་གི་སྦྱིན་སྲེག་
ཏུ་ནི་རྒྱུད་མང་པོ་ལས་གསུངས་སོ། །ཕྱི་ནང་གཉིས་ཀའི་སྦྱིན་སྲེག་རྒྱུན་གཅིག་ལ་བྱེད་པ་འདི་ནི་སངས་རྒྱས་ཏེ་སྒྲུབ་པ་པོ་ཐམས་ཅད་ཀྱི་དམ་ཚིག་ཤིན་ཏུ་འདའ་དཀའ་བ་སྟེ་འདར་མི་རུང་བར་གསུངས་པས། གཞན་ལ་མ་གྲགས་པའི་སྦྱིན་སྲེག་གི་བྱེད་ཚུལ་འདི་ཤེས་པར་བྱའོ། །
༽འདི་ནི་ཞེས་བྱ་བ་ལ་སོགས་པ་ནི་གོ་སླ་སྟེ། སྒྲ་ཇི་བཞིན་པ་མ་ཡིན་པར་བཤད་པའོ།། ༈ རྣམ་པར་སྣང་མཛད་ཅེས་བྱ་བ་ལ་སོགས་པས་ནི། དབབ་པ་སྔོན་དུ་འགྲོ་བས་སློབ་མ་གཞུག་པའི་ཆོ་ག་སྟོན་ཏེ། རྣམ་པ་སྣ་
ཚོགས་པའི་ཚུལ་གྱིས་འབར་བར་གྱུར་པས་ན། ༼འོ་ན་ཡི་གེ་ལྔས་དཀྱིལ་འཁོར་དུ་བཅུག་ཟིན་པའི་འོག་ཏུ་ཡེ་ཤེས་འབེབས་པ་མ་ཡིན་ནམ་སྙམ་ན། ཡི་གེ་ལྔས་དཀྱིལ་འཁོར་དུ་འཇུག་པ་ལ་སྐབས་གཉིས་ལས། ཡེ་ཤེས་ཕབ་པའི་འོག་ཏུ་འཇུག་པ་ནི་མེ་ཏོག་འདོར་

བའི་དུས་ཡིན་ཏེ། ཀླུ་བྱང་གི་དཀྱིལ་ཆོག་ལས། མེ་ཏོག་འདོར་བའི་སྔགས་ལ། ཨོཾ་ཨཱཿཁཾ་བཱི་ར་ཧཱུཾ་ཞེས་གསུངས་པ་བཞིན་ནོ། །༽རྣམ་པར་སྣང་མཛད་དེ་རྡོ་རྗེ་འཆང་ཆེན་པོའོ། །དེའི་སྦྱོར་བ་ནི་རྡོ་རྗེ་འཆང་དེ་ཡོངས་སུ་གྱུར་
པ་ལས་ཞེ་སྡང་རྡོ་རྗེར་བྱ་བསྟེ་བྱེད་པའོ། །༼སྔ་མ་འགའ་ཞིག་རྡོ་རྗེ་འཆང་ཞེ་སྡང་རྡོ་རྗེར་བསྐྱེད་པ་ནི་སློབ་དཔོན་གྱི་སྐྱེད་ཆོག་ཏུ་བྱེད་དེ། ཞེ་སྡང་རྡོ་རྗེར་བྱ་བའོ། །དེས་ཞེས་གསུངས་པས་ཞེ་སྡང་རྡོ་རྗེར་བྱས་པ་དེས་སློབ་མ་ཡི་གེ་གསུམ་ལས་བྱུང་བར་བྱས་པར་བཤད་པའི་ཕྱིར་རོ། །
སྙམ་པའོ། །དེ་ནི་མི་རིགས་ཏེ་རྡོ་རྗེ་འཆང་ཞེ་སྡང་རྡོ་རྗེར་བསྒྱུར་བའི་རྡོ་རྗེ་འཆང་གི་སྐྱེད་ཆོག་དེས་སློབ་མ་འབྲུ་གསུམ་ལས་བྱུང་བའི་ལྷར་བྱ། ཞེས་པའི་དོན་ཡིན་པའི་ཕྱིར་དང༌། ཀླུ་བྱང་གི་དཀྱིལ་ཆོག་ལས། ལེའུ་བཅོ་ལྔ་པའི་འགྲེལ་པར་བཤད་པ་བཞིན་གྱི་ཡེ་ཤེས་འབེབས་པ་བྱས་
ཀྱང་མ་ཕེབས་པའི་སྤོགས་ཆོག་ལ། དེ་ལྟ་ནའང་གལ་ཏེ་མ་ཕེབས་ན། གསང་སྔགས་བརྟན་པོ་འདི་བརྗོད་ཅིང༌། །དེ་ནས་ཡི་གེ་ཨཱཿཟེར་གྱིས། །ཡེ་ཤེས་ཆེན་པོ་བསྐུལ་བར་བྱ། །ཞེས་འདིར་བཤད་པའི་ཨཱཿདམར་པོ་འོད་ཟེར་དང་བཅས་པ་ཡན་ལག་ཐམས་ཅད་ལ་བསམ་པར་
བཤད་པ་སྤོགས་ཆོག་ཏུ་གསུངས་པའི་ཕྱིར་དང༌། སློབ་མ་རྡོ་རྗེ་འཆང་དུ་བསྐྱེད་པ་སོགས་སྤོགས་ཆོག་ཡིན་པའི་ཕྱིར་རོ། །དེ་ལྟར་དུ་བོད་ཀྱི་མཁས་པ་དག་བཞེད་པ་ཤིན་ཏུ་ལེགས་པར་སྣང་ངོ༌། །༽ཚུལ་དེས་རྡོ་རྗེ་གསུམ་སྟེ་ཨོཾ་ལ་སོགས་པ་གསུམ་མོ། །༽
ཞེ་སྡང་རྡོ་རྗེར་བྱ་རྒྱུ་དེ་གང་ཡིན་སྙམ་ན། རྡོ་རྗེ་གསུམ་ལས་བྱུང་བ་དེར་སློབ་མ་བྱ། ཞེས་པ་ནི་དང་པོར་སློབ་མ་ཡི་གེ་གསུམ་ལས་བྱུང་བའི་རྡོ་རྗེ་འཆང་དུ་བྱ། དེ་ནས་ཞེ་སྡང་རྡོ་རྗེར་བསྒྱུར་བར་སྟོན་ཏེ། ཡི་གེ་གསུམ་གྱིས་ནི་མངོན་བྱང་ལྷག་མ་ཡང་མཚོན་པས། མངོན་བྱང་ལྔ་ལས་རྡོ་རྗེ་

འཆང་དུ་བསྐྱེད་དོ། །༼དེ་ལས་བྱུང་བ་གང་ཡིན་པ་དེ་ནི་རྡོ་རྗེ་གསུམ་ལས་བྱུང་བ་སྟེ། དེར་སློབ་མ་བྱས་ལ་ཡི་གེ་ཨཱཿཁ་དོག་དམར་པོ་འོད་ཟེར་དང་བཅས་པ། ལུས་དང་ངག་དང་སེམས་ཞེས་པ་ཡན་ལག་ཐམས་ཅད་ལ་བསམས་ནས། དབབ་པའི་ཆོ་ག་བཞིན་དུ་
བྱས་ན་རྡོ་རྗེས་ཏེ། དབབ་པའི་རྡོ་རྗེས་གཟུང་བར་བྱ་ཞིང་སྟེ་བྱིན་གྱིས་རློབ་པའི་སྒོ་ནས་བདག་གིར་བྱེད་པར་འགྱུར་རོ། །བདག་གིར་བྱེད་པ་དེ་གང་སྙམ་ན་རྒྱལ་ཆེན་ཞེས་བྱ་བ་ལ་སོགས་པ་གསུངས་ཏེ། རྒྱལ་ཆེན་ནི་འོད་དཔག་ཏུ་མེད་པའོ། །རྡོ་རྗེ་སེམས་དཔའ་༼
ཞེས་པ་ནི། ཨཱཿབཀོད་པའི་འོད་ཟེར་གྱིས་ཞེ་སྡང་རྡོ་རྗེའི་གནས་གསུམ་དུ་བཀོད་པའི་རྡོ་རྗེ་གསུམ་གྱིས་ཡེ་ཤེས་ཆེན་པོ་བསྐུལ་བས། རྡོ་རྗེ་གསུམ་སྙོམས་པར་ཞུགས་པའི་ཐབས་ཀྱིས་ཡེ་ཤེས་ཀྱི་ལུས་གང༌། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཨཱཿདམར་པོ་འོད་ཟེར་ཆར་ལྟར་
འབབ་པར་བསམས་ལ། ཨ་བཻ་ཤ་ཡ་ཞེས་སོགས་དྲག་ཏུ་བརྗོད་པའོ། །༽ནི་མི་བསྐྱོད་པའོ། །གྲགས་ཆེན་རྣམ་པར་སྣང་མཛད་ནི་རྣམ་པར་སྣང་མཛད་དོ། །སྐུ་གསུང་ཐུགས་ཀྱི་དམ་ཚིག་ཏུ་ནི་ལུས་ལ་སོགས་པའི་ཡུལ་ཏེ་གནས་གསུམ་ལའོ། །བྱིན་གྱིས་
བརླབས་པ་རབ་ཏུ་གསོལ་བ་ནི། གསུམ་པོ་དེར་འཇུག་པར་མཛད་པའོ།། ༈ འོག་གི་ཡི་གེ་ལྔ་པོ་འདི་ནི་ཡེ་ཤེས་འབེབས་པ་དེའི་ཡན་ལག་སྟེ་སྔོན་དུ་ཏུ་འགྲོ་བའི་རྒྱུར་གྱུར་པ་སྟེ། སྔར་དབབ་པ་སྔོན་དུ་འགྲོ་བས་སློབ་མ་
གཞུག་པའི་ཆོ་ག་སྟོན་ཏེ། ཞེས་ཀྱང་གསུངས་པས་འབྲུ་ལྔ་པོ་འདིས་ཀྱང༌། ཡོལ་བའི་ནང་འཇུག་གི་སྐབས་སུ་དཀྱིལ་འཁོར་ཆེན་པོའི་ནང་དུ་ར་འཇུག་པར་བྱ་བའི་ཕྱིར་རྡོ་རྗེའི་ཚིག་ཡིན་ནོ། །དེ་གང་ཞེ་ན་ཨཱཿཁཾ་བཱི་ར་ཧཱུཾ་ཞེས་བྱ་བ་སྟེ། ཡི་གེ་ལྔ་པོ་འདི་ནི་དམ་ཚིག་

ཐམས་ཅད་ཀྱི་སྟེ། དེ་བཞིན་གཤེགས་པ་རིགས་ལྔ་པོ་ཐམས་ཅད་ཀྱིའོ། །དེ་བཞིན་གཤེགས་པ་དེ་རྣམས་ཀྱི་ལུས་ཏེ་སྐུ་དང་ངག་སྟེ་གསུང་དང་སེམས་ཏེ་ཐུགས་ཀྱི་བདག་ཉིད་ཅན་གྱི་སྙིང་པོ་ཡིན་པས་ན། ལུས་ངག་སེམས་
ཀྱི་སྙིང་པོ་སྟེ། དེ་སྟོན་པ་སྟེ་༼སྙིང་པོ་ཡིན་ཏེ། ཨཱཿནི་སྣང་མཐའ་དང༌། ཁཾ་ནི་དོན་གྲུབ་ཀྱི་ས་བོན་དང༌། བི་ནི་རྣམ་པ་སྟེ་དེ་དང་ར་གཉིས་ནི་རྣམ་སྣང་དང་རིན་འབྱུང་གི་མིང་ཡིག་དང་པོ་དང༌ཧཱུཾ་ནི་མི་བསྐྱོད་པའི་ས་བོན་ནོ།།༼མཚོན་པར་བྱེད་པའི་སྔགས་ཀྱི་རྡོ་རྗེ་ནི་འདི་ཡིན་ནོ། །
རིན་འབྱུང་དང་དོན་གྲུབ་གཉིས་སྐུ་དང་གསུང་གཉིས་སུ་བསྡུས་པའོ།། ༈ དེ་ལ་ཞེས་བྱ་བ་ལ་སོགས་པ་ལ། དེ་ལ་ནི་དཀྱིལ་འཁོར་གྱི་ཆོ་ག་ལའོ། །རྡོ་རྗེ་ཆེན་པོ་ནི་དབང་བསྐུར་བའི་དོན་གྱི་སློབ་མའོ། །དེའི་དབང་བསྐུར་བ་ནི་རྡོ་རྗེ་ཆེན་པོའི་དབང་བསྐུར་
བའི་གསང་བ་ནི་བུམ་པའི་དབང་ལ་སོགས་པའོ། དེ་ཉིད་སྦ་བར་བྱ་བ་ཡིན་པས་ན་ཡེ་ཤེས་གསང་བའོ། །སངས་རྒྱས་ཀུན་གྱིས་ཞེས་པ་ནི་རྣམ་པར་སྣང་མཛད་ལ་སོགས་པ་སྟེ། དེས་ནམ་མཁའི་ཁམས་ཞེས་པ་ནམ་མཁའི་གཏོས་ཡོངས་སུ་གང་བར་བསམ་
ཞིང་བསྒོམ་པར་བྱའོ། །རྡོ་རྗེའི་རིགས་ནི་ཞེས་བྱ་བ་ལ་སོགས་པ་ལ། རྡོ་རྗེའི་རིགས་ནི་སློབ་དཔོན་ཏེ། དེས་སིལ་སྙན་ཏེ་སྒྲ་ལ་སོགས་པ་འདོད་པའི་ཡོན་ཏན་ལྔས། ནམ་མཁའ་དེ་ལ་གནས་པ་ལ་མཆོད་ཅིང་བསྒོམས་ལ། བདག་ཉིད་ཀྱིས་བྲིས་པའི་
རྡུལ་ཚོན་གྱི་དཀྱིལ་འཁོར་གྱི་ལྷ་དམ་ཚིག་པ་རྣམས་གསལ་བར་བསྒོམ་པར་བྱ་ཞིང༌། གཙོ་བོ་ནས་གནོད་མཛེས་ཀྱི་བར་གྱི་རིམ་པ་ཇི་ལྟ་བ་བཞིན་དུ་དམ་ཚིག་པ་ལ་ཡེ་ཤེས་པ་རྣམས་བསྟིམ་པར་བྱའོ།། ༈ འདི་སྐད་ཀྱང་གསུངས་སོ། །རྡོ་རྗེ་སྐུ་

གསུམ་ཞེས་བྱ་བ་ལ་སོགས་པ་ལ། རྡོ་རྗེ་སྐུ་གསུམ་སྔགས་ཀྱིས་ནི། །ཞེས་པ་ནི། བདག་ཉིད་གཙོ་བོར་བྱས་པ་དང་རང་གི་ཕྱག་རྒྱའི་ལུས་དང་ངག་དང་ཡིད་གཅིག་ཏུ་སྟེ་སྙོམས་པར་འཇུག་པའི་བྱ་བ་ལ་མཚུངས་པར་བྱས་ཏེ་སྙོམས་པར་ཞུགས་པ་ལས་༼
འདི་དཀྱིལ་འཁོར་སྒྲུབ་པའི་སྐབས་དང་འབྲེལ་ལ་དེ་ཡང་སློབ་མ་ལ་དབང་བསྐུར་བའི་དོན་དུ་ཡིན་པས། དབང་བསྐུར་བའི་གསང་བར་གསུངས་སོ། །༽བྱུང་བའི་ཡུངས་ཀར་ཏེ། བྱང་ཆུབ་ཀྱི་སེམས་ཀྱི་ཐིག་ལེ་འོད་ཟེར་གྱི་རྣམ་པ་ཅན་རྣམས་ཀྱིས་བརྟུལ་ཞུགས་ཅན་ཏེ་སློབ་དཔོན་
གྱིས་དེ་བཞིན་གཤེགས་པ་རྣམས་བསྒོམས་ལ། སློབ་མ་ལ་དབང་བསྐུར་བར་བྱ་བའི་ཕྱིར་བརྡེག་པར་བྱ་ཞིང་སྟེ་བསྐུལ་བར་བྱའོ། །ཞེས་སྦྱར་རོ། །༼འདིས་ནང་དབང་བསྐུར་བ་བསྟན་ཟེར་ཡང༌། ལྷ་སྤྱན་འདྲེན་པར་སྣང་གི་ནང་དབང་བསྐུར་བ་འདིས་སྟོན་པ་༼
བསྒོམས་ཞེས་པ་འགྱུར་གསར་གཉིས་ལ་མེད་དོ། །༽མི་འགྲིག་གོ། ནང་དབང་ནི་ལེའུ་བཅུ་བདུན་པ་ལས་སྟོན་པར་འགྱུར་རོ། །དེ་ཡི་ཚེ་སྟེ། དུས་དེའི་ཚེ་དེ་བཞིན་གཤེགས་པ་རྣམས་བསྐུལ་ན། བདག་ཉིད་ཉེ་བར་བྱོན་ནས་སློབ་མ་དེ་ལ་དབང་བསྐུར་
ཞིང་བྱིན་གྱིས་རློབ་པ་སྩོལ་བར་འགྱུར་རོ། །རྡོ་རྗེ་སེམས་དཔའ་སྟེ་མི་བསྐྱོད་པའི་ང་རྒྱལ་གྱི་ཏིང་ངེ་འཛིན་གྱིས། །ཡང་ན་སངས་རྒྱས་ཏེ་རྣམ་པར་༼དེ་བཞིན་གཤེགས་པ་བསྐུལ་བར་གྱུར་པ་རྣམས་ཟེར། ༽སྣང་མཛད་ལ་སོགས་པའི་དབང་གི་
ལྷ་རྣམས་སྤྱན་དྲངས་པར་བསྒོམ་པར་བྱའོ། །༼འདིས་སྔ་མ་ནི་གཙོ་བོའི་ང་རྒྱལ་གྱིས་དབང་ལྷ་སྤྱན་འདྲེན་པར་བསྟན་ཏེ།༼ཡང་ན་རྡོ་རྗེ་སེམས་དཔའི་ཏིང་ངེ་འཛིན་གྱིས་སངས་རྒྱས་ཏེ་རྣམ་པར་སྣང་མཛད་ལ་སོགས་པ་བསྒོམས། ༼དེ་གཉིས་གདམ་ང་ཅན་ནི་ཆུ་

དབང་ལས་ཏེ། མི་བསྐྱོད་པ་ལས་གཞན་པའི་ལྷས་གཙོ་བོ་མཛད་པ་རྣམས་ལ་དགོངས་སོ།། ༈ དེ་ལྟར་བསྒོམས་ནས་བུམ་པ་དེ་རྣམས་སྤྱན་ལ་སོགས་པས་བཟུང་ཟེར། ༽དེ་ལྟར་བསྒོམས་ནས་དེ་བུམ་པའི་ནང་དུ་ཆུད་པ་ནི། ཞེས་པ་ནི་སྔར་ནང་དུ་
རྣམ་སྣང་སོགས་བསྐྱེད་པའི་བུམ་པ་རྣམས་དམ་ཚིག་མཆོག་རྣམས་ཀྱིས་ཏེ་སྤྱན་ལ་སོགས་པས་བཟུང་བར་མཁས་པ་སྟེ་སློབ་དཔོན་གྱིས་བསྒོམ་པར་བྱའོ།། ༈ དེས་དེ་ལྟར་བསྒོམས་པ་དེ་ནས་ཅི་ཞིག་བྱ་ཞེ་ན། ཅིར་འགྱུར་ཞེ་ན། ཏེ་བསམ་པར་བྱའོ་ཟེར། །སློབ་
མ་བློ་བརྟན་ཏེ་མ་ཡེངས་པར་སེམས་རྩེ་གཅིག་ཏུ་གྱུར་པས། རྡོ་རྗེ་རྣམ་པར་སྣང་མཛད་དུ་གྱུར་པར་བསམ་མོ། །རྡོ་རྗེ་རྣམ་སྣང་དུ་བསྐྱེད་པ་དེའི་འོག་ཏུ་ལུས་དང་ངག་སེམས་རྡོ་རྗེ་ཅན། ཞེས་པ་ནི། སློབ་མའི་ལུས་ཀྱི་དཀྱིལ་འཁོར་ལ་སྔགས་ཤེས་
པས་ཞེས་པ། ལུས་དཀྱིལ་གྱི་ལྷ་བསྐྱེད་པའི་ས་བོན་ཤེས་པས་སྒྲུབ་ཐབས་ཇི་ལྟ་བ་བཞིན་དུ་དགོད་པར་བྱའོ།། ༈ དེ་ལྟར་དགོད་པ་བྱས་ནས་འོག་ནས་བཤད་པ་སངས་རྒྱས་རྣམས་ནི་ཐམས་ཅད་ཀྱི་ཞེས་པ་ལ་སོགས་པ་འདིས་སྐུ་༼
མཁས་པ་ཁ་ཅིག་གཞུང་དེ་དག་གིས་ཟུང་འཇུག་གསལ་བ་ནས་བཤད་པ་ལྟར་རྣམ་སྣང་གི་ཆུ་དབང་བསྐུར་བར་བསྟན་ཞེས་གསུངས་སོ། །ཀླུ་བྱང་གི་དཀྱིལ་ཆོག་ལས་ཆུ་དབང་བསྐུར་བ་ལ་སློབ་མ་ལྷ་གང་དུ་བསྐྱེད་པ་མི་གསལ་ལོ། །ཡན་ལག་མེད་པའི་རྡོ་རྗེས་ཀྱང་རྣམ་སྣང་གི་ཆུ་དབང་བཤད་པས། 
སྤྱིར་རྣམ་སྣང་གི་ཆུ་དབང་མི་འཐད་པ་མིན་ཀྱང་། བཤད་རྒྱུད་རྡོ་རྗེ་འཕྲེང་བ་ལས་མི་བསྐྱོད་པའི་ཆུ་དབང་གསུངས་པ་ལྟར། ནཱ་རོ་པ་དང་ནག་པོ་དམ་ཚིག་རྡོ་རྗེས་ཀྱང་དེ་ལྟར་བཤད་པ་ལྟར་བྱའོ། །སློབ་དཔོན་ལ་ལྟོས་པར་བྱ་བའི་ཕྱིར་དུ། རྒྱུད་ལས་སྐབས་འདི་དག་ཏུ་ཡང་དཀྱིལ་འཁོར་སྒྲུབ་པ་

དང༌། བྱང་ཆུབ་རྡོ་རྗེས་གསོལ་བ་བཏབ་པའི་འོག་ཏུ་ལྷ་ངོ་སྟོན་པ་སོགས་གོ་རིམ་འཁྲུགས་པར་མང་བས། འདིར་རྣམ་སྣང་དུ་བསྒོམས་ནས་ལུས་དཀྱིལ་སྒོམ་པ་ནི་མེ་ཏོག་འདོར་བའི་སྔ་རོལ་དུ་ལུས་དཀྱིལ་སྒོམ་པ་དང་སྦྱར་རྒྱུ་ཡིན་ནོ། །༽ལ་སོགས་པའི་དཀྱིལ་འཁོར་ཐམས་
ཅད་དུ་དབང་བསྐུར་བ་ནི་དབང་བསྐུར་བ་ཐམས་ཅད་ཏེ། དེར་གསང་བ་ནི་སྦ་བར་བྱ་བའོ། །སློབ་དཔོན་ཐམས་ཅད་ཀྱི་ཞེས་བྱ་བ་ནི། ཐུགས་ཀྱི་དཀྱིལ་འཁོར་ལ་སོགས་པར་དབང་བསྐུར་བ་སྩོལ་བ་སྟེ། དེ་རྣམས་ཀྱིས་སློབ་མའི་དོན་དུ་དབང་བསྐུར་བའི་
རྡོ་རྗེའི་ཚིག་ཏུ་སྨྲ་བར་བྱ་བ་ནི་རྡོ་རྗེའི་ཚིག་བརྗོད་པའོ། །དེ་གང་ཡིན་ཞེ་ན། སངས་རྒྱས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་རྣམས་ནི་ཐམས་ཅད་ཀྱི། །ཞེས་པ། དེ་བཞིན་གཤེགས་པ་ཐམས་ཅད་ཀྱི་སྤྱན་སྔར་རོ། །རྡོ་རྗེ་གསང་བ་གསུམ་
ལས་བྱུང་ཞེས་བྱ་བ་ལ། རྡོ་རྗེ་གསང་བ་གསུམ་ནི་རྡོ་རྗེ་འཆང་ཆེན་པོའོ། །དེ་ལས་བྱུང་བ་ནི་དེའི་རིགས་ལས་སྐྱེས་པའོ། །རྡོ་རྗེ་ཆེན་པོ་ནི་མི་ཕྱེད་པ་ཆེན་པོ་སྟེ་དོར་དུ་མེད་པའོ། །དབང་བསྐུར་བ་ཆེན་པོ་ནི་ཁམས་གསུམ་གྱི་རྒྱལ་པོར་རབ་ཏུ་བཞག་པ་སྟེ། དེ་
ངས་དེང་སྦྱིན་པར་བྱའོ། །ཁྱེད་ཀྱིས་ཀྱང་འདི་ལ་ནན་ཏན་དུ་བསྒྲུབ་པར་བྱའོ། །ཞེས་པ་ནི་སློབ་མ་ལ་དབུགས་དབྱུང་བའོ། །དེ་ལ་རྡོ་རྗེ་སློབ་དཔོན་གྱིས་དེ་སྐད་དུ་སྨྲས་པ་དང༌། འོག་ནས་བཤད་པའི་སློབ་མ་འདི་དག་ཐམས་ཅད་དེ་རྡོ་རྗེའི་རིགས་ལ་སོགས་པའི་
རིགས་ཀྱི་དབྱེ་བས། གནས་པ་དེ་རྣམས་ཀྱིས་རྡོ་རྗེ་ཆེན་པོ་སྟེ། རྡོ་རྗེ་སློབ་དཔོན་དེ་ལ་གསོལ་བ་བྱ་བ་ནི་གསོལ་བ་༼དེ་ལ་དེ་སྐད་གསུང་བ་ཅན་གྱི་རྡོ་རྗེ་བླ་མ་ལ་འཆད་བཞིན་པ་འདི་ནི། སློབ་མ་ཐམས་ཅད་དེ་རིགས་ཀྱི་དབྱེ་བས་ཞེས་སོ། །༽འདེབས་པའོ། །

དེ་ནས་ཅི་ཞེ་ན་ཟེར་༽དེའི་ཆོ་ག་ནི་བྱ་བའི་ཆོ་གའོ། །དེ་ཉིད་ནི་གསང་བར་འགྱུར་བའོ། །དེ་གང་ཡིན་ཞེ་ན། བྱང་ཆུབ་རྡོ་རྗེ་ཞེས་བྱ་བ་ལ་སོགས་པ་སྟེ། བྱང་ཆུབ་རྡོ་རྗེ་ནི་རྡོ་རྗེ་འཆང་ཆེན་པོའོ། །སངས་རྒྱས་ལ་ཞེས་པ་ནི་མི་བསྐྱོད་པ་ལ་སོགས་པ་ལའོ། །མཆོད་ཆེན་ནི་དབང་བསྐུར་
བ་ཆེན་པོའོ། །ཇི་ལྟར་རྣམ་པ་གང་གིས་སྩལ་པ་དེ་བཞིན་དུ་བདག་ཀྱང་རབ་ཏུ་བསྒྲལ་བའི་ཕྱིར། ཞེས་པ་སྟེ། བདག་འཁོར་བ་མ་ལུས་པའི་རྒྱ་མཚོ་ལས་བསྒྲལ་བར་བྱ་བའི་ཕྱིར་ནམ་མཁའི་རྡོ་རྗེ་སྟེ། རྡོ་རྗེ་འཆང་ཆེན་པོ་དང་མཉམ་པ་ཞེས་བོས་ནས་དེང་སྟེ་ད་ལྟར་བདག་ཁྱེད་
ལ་སྐྱབས་སུ་མཆིས་པ་ལ་སྩོལ་ཅིང་གནང་བར་གསོལ་ཞེས་གསོལ་བ་འདེབས་པའོ། །དེའི་ཚེ་སྟེ་དེའི་དུས་སུ་རབ་ཏུ་དགྱེས་པས་ཏེ། གསོལ་བ་བཏབ་པས་ཡིད་རངས་པར་གྱུར་པའི་བླ་མས་དབང་བསྐུར་བ་སྦྱིན་པར་བྱའོ། །ལྷའི་གཟུགས་ནི་ཕྱིའི་དཀྱིལ་འཁོར་རོ། །
དེའི་སྦྱོར་བ་ཡིས་ཞེས་པ་ནི། སློབ་མ་རྣམ་སྣང་དུ་བསྐྱེད་པའི་ལུས་ཀྱི་དཀྱིལ་འཁོར་ལ་ཕྱི་དཀྱིལ་ལ་ལྷ་སོ་གཉིས་ཚང་བ་ཇི་ལྟ་བ་བཞིན་དུ་བཀོད་པའོ། །ལྷ་ཚང་བར་ལུས་ལ་འགོད་པའི་རྒྱུ་མཚན་དེས་ན་སྙིང་གར་ཞེས་པ་སློབ་མ་དེ་ཉིད་ཀྱི་སྙིང་གའི་པདྨ་ལ། 
བདག་པོ་སྟེ་གཙོ་བོ་གཞག་པར་བྱ་ཞིང་དགོད་པར་བྱའོ།། ༈ དེ་ལྟར་དཀྱིལ་འཁོར་གྱི་བདག་ཉིད་དུ་བྱས་པའི་རྡོ་རྗེའི་སློབ་མ་བློ་ལྡན་ལ། ཞེས་པ་ཤེས་རབ་དང་ལྡན་པ་ལ། དཀྱིལ་འཁོར་དག་ནི་བསྟན་པར་བྱ། །ཞེས་བྱ་བ་སྟེ། ཕྱི་ནང་གི་དཀྱིལ་འཁོར་
གཉིས་ཀྱི་རིམ་པ་ཇི་ལྟ་བ་བཞིན་དུ་དེ་གཉིས་༼རྒྱུད་ལས། སྔགས་ཀྱི་ཡི་གེའི་ཚིག་བྱིན་ལ། །ཞེས་པ་ནི། ཀླུ་བྱང་གིས། བརྟུལ་ཞུགས་བཟང་པོས་སྔགས་འདི་ཡིས། །གདོང་གཡོག་རབ་ཏུ་དགྲོལ་བར་བྱ། །ཞེས་ཨོཾ་རྡོ་རྗེ་སེམས་དཔའ་དེང་ཁྱོད་ཀྱི། །ཞེས་པ་བཞིན་གདོང་གཡོགས་དགྲོལ་བ་ལ་བཤད་དེ།

འདི་དེ་ཉིད་བསྡུས་པ་ན་སྔགས་སུ་ཡོད་དོ། །༼ཀྱི་དེ་ཁོ་ན་ཉིད་ཀླུ་བྱང་གི་དཀྱིལ་ཆོག་བཞིན་བསྟན་པར་བྱའོ། །སངས་རྒྱས་ཞེས་བྱ་བ་ལ་སོགས་པ་ལ། སངས་རྒྱས་ཐམས་ཅད་དེ་རྫོགས་པའི་དེ་བཞིན་གཤེགས་པ་རྣམས་ཀྱིས། གསུངས་ཤིང་བསྟན་པ་ཡི་དམ་ཚིག་
ཅེས་བྱ་བ་འདའ་བར་མི་བྱ་བས། བསྒྲུབ་པར་བྱ་བ་བསྒྲག་པར་བྱ་ཞིང་རྡོ་རྗེ་སློབ་མ་ལ་བསྟན་པར་བྱ་སྟེ། ཁྱོད་ཀྱིས་སྲོག་ཆགས་གསད་པར་བྱ། །ཞེས་བྱ་བ་ལ་སོགས་པའི་དམ་ཚིག་བཞི་ནི། ལེའུ་ལྔ་པ་ལས་གསུངས་པའི་དགོངས་པས་བཤད་པ་བཞིན་དུ་ཤེས་པར་
བྱའོ། །དེ་ལྟར་བཤད་མ་ཐག་པའི་རྡོ་རྗེའི་ལམ་གྱི་མི་ཕྱེད་པའི་ཏིང་ངེ་འཛིན་འདི་དག་གིས་ནི། སེམས་ཅན་ཐམས་ཅད་དེ་རྡོ་རྗེ་སློབ་མ་རྣམས་དོན་དེ་དག་ཉམས་སུ་ལེན་པ་ལ་རྗེས་སུ་བསྐུལ་བར་བྱ་སྟེ། ལམ་འདི་ནི་སངས་རྒྱས་ཐམས་ཅད་ཀྱི། འདའ་བར་དཀའ་བའི་
དམ་ཚིག་དང་སྡོམ་པའོ། །ཇི་ལྟ་བུ་ཞེ་ན། མཆོག་ཏུ་རྟག་པ་སྟེ་ཐོག་མ་དང་ཐ་མ་མེད་པའོ་ཞེས་ཀྱང་གསུངས་སོ།། ༈ སྔགས་ཀྱི་ཞེས་བྱ་བ་ལ་སོགས་པ་ལ། དམ་ཚིག་དང་སྡོམ་པ་འཛིན་པ་ལ་བླ་མས་ཁྱོད་དངོས་གྲུབ་གང་འདོད་ཅེས་དྲི་བར་བྱའོ། །
དེ་གལ་ཏེ་བདག་ནི་འདི་འཚལ་ལོ་ཞེས་སྨྲ་ན། དེའི་ཚེ་དེ་ལ་བྱ་བ་དེ་སྒྲུབ་པའི་སྔགས་སྦྱིན་པར་བྱའོ། །ཇི་ལྟར་༼ཞེས་པ་ནི་དམ་ཚིག་འདི་ཐོག་མ་མེད་པ་ནས་བཟུང་སྟེ། ཐ་མ་ཡང་མེད་པར་ཡོད་པ་ཡིན་པས་མ་འདའ་ཞིག་ཅེས་པའོ། །༽སྦྱིན་པར་བྱ་ཞེ་ན། སྔགས་ཀྱི་བསྐུལ་བ་
སྨྲས་པ་ཡིས། ཞེས་བྱ་བ་སྟེ། སྔགས་ཀྱི་དོན་དུ་བསྐུལ་བ་དེར་སྨྲས་པ་ཡིས་ཞེས་པ་སྟེ། སྨྲས་པ་དེ་ལ་སྔགས་ཀྱི་བསྐུལ་བ་སྨྲ་བའི་སློབ་མའི་ཚིག་དེས། སློབ་དཔོན་གྱིས་དེའི་ཚིག་ལས་བསམ་པ་ཤེས་པར་བྱས་ལ་སྦྱིན་པར་བྱའོ། །ཞེས་བྱ་བར་སྦྱར་

རོ། །དེ་ནས་སྔགས་ཀྱི་རྒྱལ་པོའི་ཏིང་ངེ་འཛིན། །ཅེས་པ་དེ་དང་རྗེས་སུ་མཐུན་པའི་ལྷའི་རྣལ་འབྱོར་དང་བཟླས་པ་བྱེད་ཚུལ་བྱིན་ལ། ༈ གསང་བ་ཞེས་པ་གསང་བའི་དབང་བསྐུར་བ་འོག་ནས་བཤད་པ་གྲུབ་པར་བྱ་བའི་ཕྱིར་
བརྩམ་པར་བྱའོ། །དེ་ཉིད་བསྟན་པར་བྱ་བའི་ཕྱིར། ཁུ་བ་༼འདིར། སྔགས་ཀྱི་རྒྱལ་པོའི་ཏིང་ངེ་འཛིན། །བྱིན་ནས་གསང་བ་བརྩམ་པར་བྱ། །ཞེས་སོ། །༸གསང་བའི་དབང་བསྐུར་བ་སྐབས་སུ་བབ་པ། དངོས་གྲུབ་ཀྱི་དོན་དུ་ཡང་དག་པར་བརྩམ་ཞིང་བྱའོ། །ཟེར། 
༽ཞེས་བྱ་བ་ལ་སོགས་པ་གསུངས་ཏེ། འམ་ཞེས་བྱ་བའི་སྒྲས་ནི་བདུད་རྩི་ལྷག་མ་གསུམ་བཟུང་སྟེ། བདུད་རྩི་ལྔ་པོ་འདི་དག་ལ་ཆོ་ག་བཞིན་དུ་ཡི་གེ་གསུམ་གྱིས། མངོན་པར་བསྔགས་ནས་ཧཱུཾ་ཡིག་གིས་སྦྱང་བ་དང་ལ་སོགས་པས་ཨཱཿ
ཡིག་གིས་བདུད་རྩིའི་ངོ་བོར་རྟོགས་པར་བྱ་བ་དང་། ཨོཾ་ཡིག་གིས་མང་པོར་སྦར་བའམ་སྤེལ་བའི་ཆོ་གས། བདུད་རྩིར་བྱས་ལ་རྡོ་རྗེའི་བློས་ཞེས་པ་རྡོ་རྗེ་སློབ་དཔོན་གྱིས། རྡོ་རྗེ་སློབ་མ་ཟར་གཞུག་ཅིང་སྦྱིན་པར་བྱབ་ནི་ལེའུ་བརྒྱད་པར་བཤད་པ་བཞིན་བྱའོ། །འོན་ཏང་
མངོན་པར་འདོད་པའི་དངོས་གྲུབ་རྙེད་པར་མི་དཀའོ།། ༈ དེ་ལྟར་ཕྱི་བུམ་དབང་དང་གསང་བའི་དབང་གིས་དབང་བསྐུར་བའི་སློབ་མ་ལ་གསང་བ་སྟེ་ཤེས་རབ་ཡེ་ཤེས་ཀྱི་དབང་བསྐུར་བ་བསྟན་པར་བྱ་བའི་༼ཞེས་པ་ནི་དེ་ལྟ་ན་ཞེས་པའོ། །
༽ཕྱིར་རྣམ་པ་འདི་བཞི་ཞེས་བྱ་བ་ལ་སོགས་པ་གསུངས་ཏེ། གང་ས་ལ་སྩོགས་པ་བཞིའི་ངོ་བོར་གྱུར་པ་དེ་ཉིད་སྤྱན་མ་སོགས་བཞིའི་རིགས་པདྨ་ཅན་ལ་སོགས་པ་བཞི་དང༌། ཕྱག་རྒྱ་མ་སྤྱན་སོགས་སུ་བསྒོམ་པ་དང་མཉམ་པར་སྦྱར་བའི་དབང་གསུམ་པ་ནི་

གསང་ཆེན་རྣམ་པ་བཞི་སྟེ་མཆོག་ཏུ་གསང་བའོ། །རྡོ་རྗེ་ཅན་ནི་ཀུན་གྱི་གསང༌། །ཞེས་པ་ནི། རྡོ་རྗེ་ཅན་ཏེ་ཐེག་པ་གསར་ལ་གནས་པའི་སྔགས་པ་ཐམས་ཅད་ཀྱི་ལ། གསང་བ་སྟེ་སྣོད་མིན་ལ་བསྟན་པར་མི་བྱ་བའོ། །སྔགས་ཀྱི་འཁོར་ལོ་བུད་མེད་
གཟུགས། །ཞེས་བྱ་བ་ནི། སྔགས་ཀྱི་འཁོར་ལོ་སྟེ་རྣམ་སྣང་ལ་སོགས་པའི་དེ་བཞིན་གཤེགས་པ་རྣམས་སྤྱན་མ་ལ་སོགས་པའི་བུད་མེད་ཀྱི་གཟུགས་ཡོངས་སུ་བཟུང་༼ཐམས་ཅད་ཀྱི་གསང་བ་སྟེ་ཞེས་པ་རྩ་བ་དང་མཐུན་ནོ། །༽ནས་བཞུགས་པའོ། །དེ་ལྟར་མཛད་
པ་དེ་དགོས་པ་གང་གི་ཕྱིར་ཡིན་ཞེ་ན། སེམས་ཅན་དོན་སྤྱོད་ཕྱིར་གནས་པའོ། །ཞེས་བྱ་བ་གསུངས་ཏེ། སེམས་ཅན་རྣམས་ཀྱི་ཞི་བ་ལ་སོགས་པའི་དོན་སྤྱོད་པའི་ཕྱིར། རྣམ་པར་སྣང་མཛད་ལ་སོགས་པའི་སྐུ་ཉིད་ས་ལ་སོགས་པ་སྟེ། ཡང་སྐྱེས་བུའི་
གཟུགས་མི་སྣང་བར་མཛད་ནས། སྤྱན་ལ་སོགས་པར་ཡོངས་སུ་གྱུར་ཏོ། །ཞེས་བྱ་བའི་བར་དུའོ།། ༈ དེ་ལ་ཞེས་བྱ་བ་ནི་དམ་ཚིག་སྦྱིན་པའི་དུས་སུའོ། །རྡོ་རྗེ་དཀྱིལ་འཁོར་ནི་སྟེ། ཐུགས་ཀྱི་དཀྱིལ་འཁོར་རོ། །༼ས་ལ་སྩོགས་པ་ཡང་ཟེར། ༽
༼སྤྱན་མ་ལ་སོགས་པར་ཡོངས་སུ་གྱུར་ཏོ། །ཞེས་བྱ་བའི་ཐ་ཚིག་གོ། ཞེས་བསྒྱུར་བས་བར་གྱི་སྒྲས་བསྡུ་རྒྱུ་མེད་པ་རྣམས་ཐ་ཚིག་གོ་ཞེས་པའི་དོན་དུ་གཟུང་བར་བྱའོ། །༽དེར་སྔགས་ནི་ལྷ་རྣམས་ཏེ། དེ་ཐམས་ཅད་མཉེས་པར་བྱ་བ་ནི་དབང་དུ་བྱ་བ་སྟེ་དེར་དབང་དུ་བྱ་བ་ནི་
སྣོད་མིན་ལ་གསང་བའོ། །གང་ཡིན་ཞེ་ན། གླང་པོའི་ཤ་དང་ཞེས་བྱ་བ་ལ་སོགས་པ་སྟེ། ཆོ་ག་འདི་དག་ནི་བདག་ཉིད་ཀྱིས་བརླབ་ཅིང༌། སྔགས་རྣམས་ཞེས་བྱ་བ་ལྷ་རྣམས་ལ་ཕྱི་ནང་གི་སྦྱིན་སྲེག་དང༌། གཏོར་མའི་ཚུལ་གྱིས་དབུལ་བར་བྱའོ། །དེ་ལྟར་

བྱས་ན་མགོན་པོ་མཉེས། །ཞེས་བྱ་བ་ནི། མངོན་པར་འདོད་པའི་འབྲས་བུ་སྩོལ་ཞིང་མཉེས་པར་འགྱུར་རོ། །ཉིན་རེ་ཞེས་བྱ་བ་ལ་སོགས་པ་ལ། རྡོ་རྗེ་སློབ་མ་སྟེ་དབང་བསྐུར་བ་ཐོབ་པ་ལ། མཁས་པས་ཞེས་པ་རྡོ་རྗེ་སློབ་དཔོན་གྱིས། 
དཀྱིལ་འཁོར་ཞེས་པ་ཚོགས་ཀྱི་འཁོར་ལོའི་ཆོ་ག་ཉིན་རེའམ་ཟླ་རེའམ། ལོ་རེ་བྱ་བའི་ཚུལ་བསྟན་ཅིང་ལུང་དབོག་པར་བྱའོ། །ཇི་ལྟར་ཞེ་ན། བཤང་གཅི་ཤ་ཡི་བྱ་བ་དང༌། །ཞེས་བྱ་བ་སྟེ། དེ་ལ་བཤང་གཅི་སྨོས་པས་ནི་བདུད་རྩི་ལྔ་ཅར་ཡོངས་སུ་གཟུང་
ངོ༌། །ཤ་སྨོས་པས་ནི་ཤ་རྣམ་པ་ལྔ་ཡོངས་སུ་གཟུང་ངོ༌། །བྱ་བ་དང་ཞེས་བྱ་བ་སྨོས་པས་ནི། འཇིག་རྟེན་ན་བཟའ་བར་བྱ་བ་མ་ཡིན་པ་དང་བཏུང་བར་བྱ་བ་མ་ཡིན་པ་རྣམས་བཟུང་སྟེ། གཤང་བ་ལ་སོགས་པ་འདི་དག་དང༌། རྡོ་རྗེ་དང་པདྨའི་
གསང་བའི་ཚིག་དག་གིས། །ཏེ་གནས་ཀྱིས་ཞེས་བྱ་བ་དབང་པོ་གཉིས་མཉམ་པར་སྦྱོར་བ་དང་། གར་དང་གླུ་ལ་སོགས་པ་དག་གིས་སྡུག་པ་སྟེ་ཡིད་དུ་འོང་བ་ཐམས་ཅད་རྣལ་འབྱོར་ཕོ་མོ་རྣམས་ལ་དབུལ་བར་བྱའོ། །ཞེས་བྱ་བར་དགོངས་སོ། །
བདུད་རྩི་ལྔ་ལ་སོགས་པ་བཟའ་བ་ལ་ཉེ་བར་ལོངས་སྤྱོད་པའི་དུས་སུ། ཡིད་ཆེས་པ་བསྟན་པར་བྱ་བའི་ཕྱིར། ༼གདུག་པ་ཐམས་ཅད་འདུལ་བར་བྱའོ། །ཞེས་དང༌། སྡུག་པ་ཐམས་ཅད་བསྟན་པར་བྱའོ། །ཞེས་ཟེར་ཡང༌། དཀྱུས་ལྟར་ལེགས་སོ། །༽སྔགས་
རྣམས་ཞེས་བྱ་བ་ལ་སོགས་པ་གསུངས་ཏེ། སྔགས་ཐམས་ཅད་ཀྱི་དང་༼ཆེད་དུ་བྱ་བ་བསྟན་པ་ནི་ཟེར། ༽པོར་གྱུར་པ་ཡི་གེ་ཨོཾ་བཟའ་བ་དང་པོ་ལྔར་ཧཱུཾ་ཡིག་གིས་དྲི་མ་རྣམས་སྦྱང་བ་དང༌། དེ་ནས་ཨཱ་ཡིག་གིས་བདུད་རྩིར་རྟོགས་པར་བྱས་

ལ་བསྒོམས་ན། དེ་མ་ཐག་ཏུ་མངོན་སུམ་དུ་འབར་བསྟེ་འཕེལ་བར་འགྱུར་རོ་ཞེས། བཅོམ་ལྡན་འདས་རིག་པའི་སྐྱེས་བུ་ཆེན་པོ་སྟེ། རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ།། ༈ ཐོག་མར་དབང་ལེགས་པར་བསྐུར་ནས་དམ་ཚིག་དང་སྡོམ་པ་
འཛིན་པ་འདི་ལ་འཇིག་རྟེན་དང་འཇིག་རྟེན་ལས་འདས་པའི་བསྒྲུབ་པར་བྱ་བ་སྟེ་དངོས་གྲུབ་དག་ཀྱང་སྟེ་ཐམས་ཅད་ཀྱང་ཡོད་དོ་ཞེས་བསྟན་པར་བྱ་བའི་ཕྱིར། དངོས་གྲུབ་ཐམས་ཅད་ཅེས་བྱ་བ་ལ་སོགས་པ་གསུངས་ཏེ། དངོས་གྲུབ་ཐམས་ཅད་ཅེས་བྱ་བ་ནི། ཞི་
བ་ལ་སོགས་པའི་དངོས་གྲུབ་ཕྲན་ཚེགས་ཏེ་ཆུང་ངུ་བསྒྲུབ་པ་ནི་བཤད་མ་ཐག་པའི་ལམ་འདིས་འགྲུབ་པར་འགྱུར་རོ། །དམ་ཚིག་ཆེན་པོ་བསྒྲུབ་པ་དང་ཞེས་བྱ་བ་ནི། དངོས་གྲུབ་འབྲིང་པོ་རི་ལུ་ལ་སོགས་པའི་དངོས་གྲུབ་ཆེན་པོ་རྣམ་པ་བརྒྱད་
བསྒྲུབ་པ་ཡང་དབང་བསྐུར་བ་སོགས་ལ་རབ་ཏུ་འབད་པ་འདི་ཉིད་ཀྱིས་འགྲུབ་བོ། །སངས་རྒྱས་བྱང་ཆུབ་ཉིད་དག་ཀྱང༌། །ཞེས་པ་ནི། དངོས་གྲུབ་མཆོག་ཕྱག་རྒྱ་ཆེན་པོ་གྲུབ་པའི་མཚན་ཉིད་ཅན་སངས་རྒྱས་ཉིད་ཀྱང༌། བདག་ཉིད་ཀྱིས་དབང་ལེགས་པར་
ཐོབ་ནས་དམ་ཚིག་དང་སྡོམ་པ་བསྲུང་བ་དང་བསྒོམ་པའི་ཐབས་འདི་ལྟ་བུས་བསྒྲུབ་པར་བྱ་ཡི། དེ་དང་མི་མཐུན་པའི་ཐབས་གཞན་གྱིས་ནི་མ་ཡིན་ནོ་ཞེས་བྱ་བའི་བར་དུའོ། །ནན་ཏན་དུ་ནི་བསྒྲུབ་པར་བྱ། །ཞེས་བྱ་བ་ནི། བརྩོན་འགྲུས་ཀྱི་ཕ་རོལ་ཏུ་ཕྱིན་པའི་
ཚུལ་གྱིས་ནི་རབ་ཏུ་འབད་པས་བསྒྲུབ་པར་བྱའོ། །དབང་བསྐུར་བ་སོགས་ཀྱིས་འགྲུབ་པའི་དོན་འདི་ཉིད་བསྟན་པར་བྱ་བའི་ཕྱིར། མི་སྣང་ཞེས་བྱ་བ་ལ་སོགས་པ་གསུངས་ཏེ། མི་སྣང་སྟོབས་དང་བརྩོན་འགྲུས་དང༌། ༼རྡོ་རྗེ་དགུག་པའི་མཆོག་དག་ཀྱང༌། །

རྡོ་རྗེ་སྐུ་ཡི་བཀའ་བཞིན་དུ། །དཀྱིལ་འཁོར་དག་གིས་ཐམས་ཅད་འགྲུབ། །ཅེས་གསུངས་ཏེ། སྟོབས་ནི་རིག་འཛིན་གྱི་བདག་པོའོ། །བརྩོན་འགྲུས་ནི་མངོན་ཤེས་ལྔའི་མཐུའོ། །རྡོ་རྗེ་དགུག་པ་ནི་དགུག་དཀའ་བ་རྣམས་འགུགས་པའོ། །དཀྱིལ་འཁོར་དག་གིས་ནི་དཀྱིལ་
འཁོར་དུ་དབང་བསྐུར་དམ་སྡོམ་སྲུང་ཞིང་ལམ་སྒོམ་པའོ། །བསྒྲུབ་པའི་དཀྱིལ་འཁོར་བྲིས་ནས་སྒྲུབ་པ་ཡང་ཤེས་པར་བྱའོ། །༽ཞེས་བྱ་བ་ལ་སོགས་པ་ནི་གོ་སླའོ།། ༈ བཤང་གཅི་ཞེས་བྱ་བ་ལ་སོགས་པ་ལ། བཤང་གཅི་ནི་བདུད་རྩི་ལྔའོ། །ཤ་ཆེན་ཞེས་
བྱ་བ་ནི་མར་མེ་རྣམ་པ་ལྔ་སྟེ། ཤ་ལྔའོ། །དེ་ལྔ་ནི་དངོས་གྲུབ་གསལ་བར་བྱེད་པས་མར་མེའམ་སྒྲོན་མེ་ལྔ་ཞེས་བྱ་ལ། དངོས་གྲུབ་འགུགས་པས་ལྕགས་ཀྱུ་ལྔ་ཞེས་ཀྱང་གསུངས་སོ། །གཉིས་པོ་དེ་དག་ཆ་མཉམ་པར་བྱས་ནས་ཟླ་བ་མར་ངོའི་ཚེས་བརྒྱད་དམ། བཅུ་བཞི་ལ་
རི་ལུ་བྱས་ལ་གྲིབ་མ་ལ་བསྐམས་ནས། ཁམ་ཕོར་སྦྱར་མར་ཞེས་བྱ་བ་པདྨའི་སྣོད་དེ་ཐོད་པ་ཁ་སྦྱར་བའི་ནང་དུ་བཞག་ལ་གཏོར་མ་བྱིན་བརླབས་ལྟར་བྱིན་གྱིས་བརླབ་ཅིང༌། རང་གི་ལྷའི་རྣལ་འབྱོར་ལ་གནས་པས་འབྲུ་གསུམ་ཐུན་བཞིར་བཟླས་ལ། རྟགས་གསུམ་བྱུང་
བ་དང་ཉིན་རེ་ཞིང་རེ་རེ་ཟའོ། །དེས་ཅིར་འགྱུར་ཞེ་ན། སངས་རྒྱས་ཀུན་དང་ལྷན་ཅིག་འཁོད། །ཅེས་བྱ་སྟེ། སངས་རྒྱས་ནི་གྲུབ་པ་པོ་སྟེ། གྲུབ་པ་ཐོབ་པ་རྣམས་སོ། །དེ་དང་ལྷན་ཅིག་འཁོད་པ་ནི་གྲུབ་ཐོབ་དེ་དང་འདྲ་བར་དུས་ཟད་པ་སྟེ་འདས་པར་
འགྱུར་རོ། །༼ཞེས་པ་ཚེ་དེ་དག་དང་མཉམ་པའོ། །༽ཞེས་བྱ་བའི་བར་དུའོ།། ༈ འདི་སྐད་ཅེས་ཀྱང་གསུངས་ཏེ། དེ་ལ་འདི་ནི་ཞེས་བྱ་བ་ལ་སོགས་པ་ལ། དེ་ལ་ཞེས་པ་ནི་དངོས་གྲུབ་སྒྲུབ་པའི་ཀྱི་གནས་སྐབས་ལའོ་སོ། །

འདི་ནི་ཞེས་པ་ནི། འོག་ནས་བཤད་པའོ། །གསང་བ་ཐམས་ཅད་ཀྱི་རྡོ་རྗེ་ནི་གནོད་སྦྱིན་ཐམས་ཅད་ཀྱི་གཙོ་བོ་རྣམས་སོ། །དེ་ཉིད་ནི་སྒྲུབ་པ་པོའི་བཀའ་ནོད་པར་བྱེད་པས་ན་མངག་གཞུག་པའོ། །དེ་རྣམས་ཀྱི་སྒྲུབ་པའི་ཚིག་ནི་སྒྲུབ་པའི་ཐབས་འདི་ཉིད་དོ། །འདི་ལ་རང་གི་
ལྷའི་ཏིང་ངེ་འཛིན་གཉིས་སྔོན་དུ་བཏང་ནས། ལས་རྒྱལ་མཆོག་གི་དུས་སུ་ཧྲཱིཿནི་ཁ་དོག་དམར་པོ་འབར་བའི་འོད་བཟང་པོ་ནི། འོད་ཟེར་ལྔས་ཀུན་ནས་འཁྲིགས་པའོ། །ཡི་གེ་དེ་ནམ་མཁའ་རྡོ་རྗེ་དབུས་སུ་ནི། ནམ་མཁའི་དཀྱིལ་དུ་ཆུད་པའོ། །བསམ་པ་ནི་བསྒོམ་པར་
བྱ་བའོ། །མདུན་གྱི་ནམ་མཁའ་ལ་ཧྲཱིཿཡིག་བསྒོམ་པ་དེ་ལྟར་བྱས་ནས་སངས་རྒྱས་ཀུན་གྱིས་ཞེས་བྱ་བ། མི་བསྐྱོད་པ་ནས་ཁྲོ་བོའི་མཐར་ཐུག་པའི་ཕྱོགས་བཅུའི་སངས་རྒྱས་རྣམས་ཀྱིས། ནམ་མཁའི་ཁམས་ཏེ་ནམ་མཁའི་གཏོས་ཡོངས་སུ་གང་ཞིང་ཁྱབ་
པར་རྣམ་པར་བསྒོམས་ལ། སངས་རྒྱས་དེ་རྣམས་ཀྱི་སྐུ་གསུང་ཐུགས་ཀྱི་གནས་ཞེས་བྱ་བ། སྐུ་ལ་སོགས་པའི་ས་བོན་ཨཱཿསྐུ་ཁྃ་གསུང་དྷཱི་ཐུགས་ཞེས་བྱ་བ་གསུམ་ལ་རིགས་གསུམ་པོ་ཐམས་ཅད་རིམ་པ་བཞིན་དུ་ཞུགས་པར་བསམ་མོ། །དེ་ནས་ཡི་གེ་
འདི་གསུམ་དེར་ནི་སྔགས་ཀྱིས་ཞེས་བྱ་བ་གསང་སྔགས་ཡི་གེ་ཧྲཱིཿདེར་ནི་ལ་དབབ་པར་བྱའོ། དེ་ལ་འདི་ནི་ཞེས་བྱ་བ་ལ་སོགས་པ་ལ། མངག་གཞུག་བསྐྱེད་པ་དེ་ལ་སྐུ་དང་གསུང་དང་ཐུགས་ཀྱི་སྔགས་རྡོ་རྗེའི་གསང་བར་གྱུར་པ་བྱིན་གྱིས་རློབ་༼
གསང་སྔགས་དེ་རུ་དབབ་པར་བྱ། །ཟེར། ༽པའི་གནས་ཏེ་བསྐྱེད་པའི་གཞིའོ། །དེ་གང་ཡིན་ཞེ་ན། ཨཱཿཁྃ་དྷཱི་ཞེས་བྱ་བ་སྟེ། ༼དེ་ལས་མངག་གཞུག་པར་བསྐྱེད་དོ། །ཡི་གེ་གསུམ་ཧྲི་ལ་ཐིམ་པའི། ཧྲཱིཿལས་བསྐྱེད་པར་ཤནྟི་པ་དང་སྐལ་ལྡན་གྲགས་པ་འདོད་དོ། །

ཐིམ་པའི་ཧྲཱིཿཡི་གེ་གསུམ་དུ་གྱུར་པ་ལས་སྐྱེད་པར། ཙི་ལུ་པ་དང་། རྒྱལ་བས་བྱིན་འདོད་པའི་ཕྱི་མ་འདི་དང་འགྲིག་གོ། བོད་ཀྱི་མཁས་པ་ཁ་ཅིག་ཡི་གེ་གསུམ་ཕྲལ་བ་ལས་རིགས་གསུམ་གྱི་ཁྲོ་བོ་རེ་བསྐྱེད་པར་འདོད་པ་ལེགས་སམ་སྙམ་སྟེ་སྐུ་གསུང་ཐུགས་ཀྱི་ས་
བོན་སོ་སོ་བ་ཡིན་པའི་ཕྱིར་རོ། །༽དེ་ལྟར་ཨཱཿཁྃ་དྷི་ཡིས་ཡི་གེ་གསུམ་གྱི་བདག་ཉིད་ཅན་གྱི་མངག་གཞུག་པ་གསུམ་བསྒྲུབས་ནས། ཇི་ལྟར་མངོན་པར་འདོད་པའི་ལས་ལ་སྦྱར་བར་བྱའོ། །༈ མངག་གཞུག་པའི་སྒྲུབ་པ་ཐུན་མོང་དུ་བསྟན་
པ་ལས། གཞན་ཡང་མངག་གཞུག་པའི་ཁྱད་པར་ཏེ་རིགས་སོ་སོའི་སྒྲུབ་པ་བསྟན་པར་བྱ་བའི་ཕྱིར། ཕྱག་ན་རྡོ་རྗེ་ཞེས་བྱ་བ་གསུངས་ཏེ། མི་བསྐྱོད་པའི་རིགས་ཀྱི་རྣལ་འབྱོར་པ་ཡིན་ན་ཕྱག་ན་རྡོ་རྗེ་ནི་མི་བསྐྱོད་པ་སྟེ། དེ་དང་འདྲ་ཞིང་མཚུངས་པའི་གཟུགས་
ཆེན་པོ་དྲག་པོའི་ལུས་ཅན་གང་ཡིན་པ་དེ་ནི། ཕྱག་ན་རྡོ་རྗེའི་གཟུགས་ཆེན་དང༌། །ཞེས་བྱ་སྟེ། གནོད་མཛེས་རྒྱལ་པོ་བསམ་པའོ། །སྣང་མཐའི་རིགས་ཀྱི་རྣལ་འབྱོར་པ་ཡིན་ན་དེ་བཞིན་དུ་ཕྱག་ན་པདྨོ་འོད་ཆེན་དང༌། ཞེས་བྱ་བ་ནི་འོད་དཔག་ཏུ་མེད་པ་སྟེ། 
དེ་དང་འདྲ་བའི་འོད་ཟེར་ཆེན་པོ་དང་ལྡན་པའི་རྟ་མགྲིན་ཡང་གནོད་མཛེས་དེ་བཞིན་དུ་དྲག་པོར་བསམ་པའོ། །རྣམ་སྣང་གི་རིགས་ཀྱི་རྣལ་འབྱོར་པ་ཡིན་ན་གཞན་གྱིས་མི་ཐུབ་གཟུགས་ཆེན་དག། ཅེས་བྱ་བ་ནི། འོད་ཀྱི་ཚོགས་ཀྱིས་མི་མཉམ་ཞིང་
གཞན་གྱིས་མི་ཕམ་པས་ན། གཞན་གྱིས་མི་ཐུབ་པ་སྟེ་རྣམ་པར་སྣང་མཛད་ཡིན་ལ། དེ་ལས་བྱུང་བའི་གཟུགས་ཆེན་པོ་ནི། མཐུ་ཆེན་པོ་དང་ལྡན་པའི་གཤིན་རྗེ་གཤེད་ཅེས་བྱ་བ་སྟེ། དེ་དག་གི་རིགས་ཀྱི་དབྱེ་བས་བསྒོམས་ནས། དེ་རྣམས་

ཀྱི་གསང་བའི་གནས་དག་སྟེ། གསང་བའི་མཆོག་བཀའ་བསྒོ་བ་ལ་གཞག་ཅིང་དགོད་པར་བྱའོ།། ༈ དེ་ལ་ཞེས་པ་ནི་དེ་རྣམས་ལ་འོག་ནས་བཤད་པ། འདི་ནི་རྡོ་རྗེའི་གསང་བའི་ཞེས་བྱ་བ་ནི་ཁྲོ་བོ་རྣམས་ཏེ། དེ་རྣམས་ཀྱི་གནས་སོ་ཞེས་པ་ནི་བཀའ་
བསྒོ་བ་ལ་ངེས་པར་གཟུད་པའོ། །དེ་ཡང་གང་ཡིན་ཞེ་ན། ཉི་མའི་དཀྱིལ་འཁོར་ཞེས་བྱ་བ་ལ་སོགས་པ་སྟེ། བགེགས་ཀྱིས་མི་གཡོ་བསྟེ་མི་བསྐྱོད་པའི་ཕྱིར་དང་རྡོ་རྗེ་འཆང་བའི་སྤྲུལ་པ་ཡིན་པས་ན་མི་བསྐྱོད་པ་སྟེ། གནོད་མཛེས་རྒྱལ་པོ་དེ་ཉི་མའི་དཀྱིལ་
འཁོར་ལ་གནས་པར་བྱ་སྟེ། རྡོ་རྗེ་གསང་བའི་གནས་ཞེས་བྱ་བའི་བཀའ་བསྒོ་བས་རབ་ཏུ་བརྟག་པར་བྱའོ། །ཚེ་དཔག་མེད་པའི་འཁོར་ལོ་ཆེ། །ཞེས་བྱ་བ་ནི། རྟ་མགྲིན་ཏེ་དེ་བཞིན་དུ་པདྨ་དང༌། ཉི་མའི་དཀྱིལ་འཁོར་ལ་གནས་བའི་མངག་གཞུག་པར་བྱས་ལ། 
གསང་བའི་གནས་༼ཁྲོ་བོ་གཞན་གཉིས་ལ་གདན་གཉིས་གཉིས་བྱུང་བས། འདིར་ཉི་དཀྱིལ་ཉིས་བརྩེགས་བྱེད་ཟེར་མོད་ཀྱང༌། གསུམ་ཀ་ལ་ཉི་གདན་ཐུན་མོང་དུ་སྣང་ཞིང༌། གཞན་གཉིས་ལ་རང་གི་རིགས་ཀྱི་མཚན་མའི་གདན་རེ་སྣང་བས་གནོད་མཛེས་ལ་རྡོ་རྗེ་ལ་གནས་པའི་ཉི་གདན་བྱའོ། །
༽བཀའ་བསྒོ་བ་དེ་ལ་སྦྱར་བར་བྱའོ། །རྡོ་རྗེ་སྣང་མཛད་དེ་བཞིན་ཏེ། །ཞེས་བྱ་བ་ནི། དེ་བཞིན་དུ་རྣམ་པར་སྣང་མཛད་ཀྱི་མངག་གཞུག་པ་གཤིན་རྗེ་གཤེད་དེ། ཟླ་བ་དང་ཉི་མའི་དཀྱིལ་འཁོར་ལ་གནས་པར་བྱ་སྟེ་བཀའ་བསྒོ་བར་བྱའོ། །འོད་
ཆེན་ཞེས་པ་ནི་རྡོ་རྗེ་མངག་གཞུག་པ་དེ་དག་ཐམས་ཅད་ཀྱང་འོད་ཆེན་ཏེ། འོད་ཟེར་ཆེན་པོ་དང་ལྡན་པའོ། །སྡུག་བསྔལ་ཆེན་པོ་ཡིས་ཞེས་བྱ་བ་ནི། འགྲོ་བ་འདོན་པའི་སྡུག་བསྔལ་གྱིས་སྡུག་བསྔལ་བར་གྱུར་པས། སྡུག་བསྔལ་ཆེན་པོ་

དང་ལྡན་པ་སྟེ་མི་བསྐྱོད་པ་ལ་སོགས་པའོ། །མངག་གཞུག་པ་དེ་ལ་སྡུག་བསྔལ་ཆེན་པོ་དེ་རྣམས་ཀྱིས་བསྐུལ་བ་ནི། སྒྲུབ་པ་པོ་ལ་དངོས་གྲུབ་སྩོལ་བར་བྱ་བའི་ཕྱིར་ཡང་དག་པར་བསྐུལ་བར་བྱའོ། །༼དེ་དག་གི་དོན་ནི། རང་རྡོ་རྗེ་
གསུམ་གྱི་ང་རྒྱལ་གྱིས་མངག་གཞུག་པ་བསྐུལ་ན། རྡོ་རྗེ་གསུམ་དངོས་ཀྱིས་ཀྱང་འགྲོ་བའི་སྡུག་བསྔལ་མ་བཟོད་ནས་ཁྲོ་བོ་རྣམས་བསྐུལ་བར་འགྱུར་བའོ། །༽དེ་ལ་ཞེས་བྱ་བ་ནི། ཡང་དག་པར་བསྐུལ་བ་ལ་ས་བོན་འདི་ཡིན་ཏེ། ༼རྡོ་རྗེ་སྙིང་པོ་ཐམས་ཅད་བསྐུལ་བའོ་
ཞེས་པ་མ་དག་གོ། ༽དེས་རྡོ་རྗེ་ཐམས་ཅད་ཅེས་བྱ་བ་རྣམ་པར་སྣང་མཛད་ལ་སོགས་པའོ། །དེ་རྣམས་ཀྱི་སྙིང་པོ་ནི་ཐུགས་ཏེ། བསྐུལ་བ་ནི་ཁྲོ་བོ་ལ་བཀའ་བསྒོ་བར་བྱ་བའི་ཕྱིར་སྦོད་པའོ། །ཨཱཿཞེས་བྱ་བ་ནི་ཁྲོ་བོ་བསྐུལ་བར་བྱ་བའི་ཕྱིར་བཀའ་
བསྒོ་བའི་ཚིག་གོ། ༼འགྱུར་རྙིང་གི་རྒྱུད་ལས། ཨ་དང་འགྲེལ་པར་ཨཱཿཞེས་འབྱུང་ཡང༌། ཨཱྃ་ཞེས་པ་དག་པར་བཞེད་དོ། །རང་དང་མངག་གཞུག་པའི་ཐུགས་ཀར་ཨཱྃ་བསྒོམས་ལ། དེ་ལས་བྱུང་བའི་འོད་ཟེར་གྱི་ལྕགས་ཀྱུས་མངག་གཞུག་པའི་ཡེ་ཤེས་པའི་སྙིང་གར་བཏབ་པས། དེའི་
ཐུགས་བསྐུལ་བར་བསམ་ཞིང༌། ཨཱཿ་ཁཾ་དྷཱི་ཨཱྃ་ཞེས་བཟླ་བར་བྱའོ།། ༈ དེ་ལྟར་རིགས་ཀྱི་ཁྲོ་བོ་གསུམ་རྣམས་ཀྱི་རིགས་གསུམ་གྱི་བདག་པོ་ཡང་དག་པར་བསྐུལ་བ་བསྟན་ནས། གསུམ་པོ་དེའི་འཁོར་རྣམས་ལ་ཡང་མངག་
གཞུག་པ་དེ་ཉིད་བྱ་བར་བཀའ་བསྒོ་བར་འདོད་པའི་ཕྱིར། ༼དེ་ལྟར་བདག་པོ་རྣམས་ཀྱི་ཁྲོ་བོ་ཟེར། ༽མདུང་རྩེ་ཆེ་དང་ཞེས་བྱ་བ་ལ་སོགས་པ་གསུངས་ཏེ། མདུང་རྩེ་ཆེ་ཞེས་བྱ་བ་ནི་མདུང་རྩེ་འཛིན་པ་ལ་བསྐུལ་བའོ། །༼དེ་བཞིན་དུ་གཞན་ལ་ཡང་ངོ༌། །

༼རྡོ་རྗེ་ཆེ་ཞེས་བྱ་བ་ནི་རྡོ་རྗེ་འཛིན་པ་ལའོ། །ལྕགས་ཀྱུ་ཞེས་བྱ་བ་ནི་ལྕགས་ཀྱུ་འཛིན་པ་ལའོ། །སྣ་ཚོགས་ཞེས་བྱ་བ་ནི་མཚོན་ཆ་གཞན་དང་གཞན་ཐོགས་པ་རྣམས་ལའོ། །མཆོག་རྣམས་ཀྱིས་ཞེས་བྱ་བ་ནི་མི་ཕྱེད་པའི་འཁོར་གྱི་ཚོགས་རྣམས་༼
མངག་གཞུག་པ་བསྐུལ་བར་བྱ་ཞེས་པ་ཙམ་དང༌། བསྐུལ་བའི་ས་བོན་ཨཱཾ་ཞེས་པ་ཙམ་མ་གཏོགས་པ་བསྐུལ་ལུགས་མ་བཤད་པས། སྔར་བཤད་པའི་རིམ་པས་ཞེས་པ་མི་དག་པས་དཀྱུས་ན་ཡོད་པ་བཞིན། ཆག་འགྱུར་ལས་ཀྱང་འབྱུང་བ་དག་གོ། ༼ལའོ། །རྡོ་རྗེ་ཆོ་ག་
བཞིན་དུ་བསྐུལ་ན་ཞེས་བྱ་བ་ནི་བཤད་པའི་རིམ་པས་བསྐུལ་བའོ། །དེ་ལྟར་བྱས་པས་ཅིར་འགྱུར་ཞེ་ན། སངས་རྒྱས་བྱང་ཆུབ་རབ་ཏུ་འགྲུབ། །ཅེས་བྱ་བ་སྟེ། སངས་རྒྱས་ནི་སྒྲུབ་པ་པོ་སྟེ་༼འོག་ནས་མངག་གཞུག་པ་འཇིག་རྟེན་པ་དང་འཇིག་རྟེན་ལས་
འདས་པ་གཉིས་བཤད་པའི་གཉིས་པ་ནི། གཤིན་རྗེ་གཤེད་ལ་སོགས་པ་དང༌། དང་པོ་ནི་འདི་དག་གི་འཁོར་འཇིག་རྟེན་པ་ཡིན་པས་རྩེ་གསུམ་འཛིན་པ་སོགས་སྟོབས་པོ་ཆེ་ལ་སོགས་པ་ལ་འཆད་པ་ནི་འདིར་མི་འགྲིག་གོ། མི་ཕྱེད་པའི་འཁོར་ནི་རྩེ་གསུམ་འཛིན་པ་ལ་སོགས་ཀྱི་འཁོར་ཉིད་ཀྱི་
ཁྱད་པར་རོ། །༽དེ་ཡི་བྱང་ཆུབ་ནི། མངོན་པར་འདོད་པའི་དོན་འགྲུབ་པར་འགྱུར་ཞིང་མཐར་ཐུག་པར་འགྱུར་བའོ།། ༈ འདི་སྐད་ཅེས་ཀྱང་གསུངས་སོ་ཞེས་བྱ་བ་ནི། རྡོ་རྗེ་འཆང་ཆེན་པོས་དེ་སྐད་ཅེས་ཀྱང་གསུངས་སོ་ཞེས་པའོ། །
ཉམས་དགའ་བ་ཞེས་བྱ་བ་ལ་སོགས་པའི་༼ཆུ་གླིང་ནི་མཐའ་ཆུས་བསྐོར་བའི་སྐམ་སའོ། །རྣམ་པ་སྣ་ཚོགས་ཞེས་པ་སྐྱེད་མོས་ཚལ་དང་ལྷ་ཁང་ལ་སོགས་སོ། ༼དོན་ནི་བཤད་ཟིན་ནོ། །སངས་རྒྱས་༽ཟླ་བ་ཕྱེད་ནི་ཚུན་ཆད་ཀྱིས། །སངས་རྒྱས་ཐོབ་པར་གདོན་མི་

ཟ། །ཞེས་བྱ་བའི་སངས་རྒྱས་ནི་འདིར་བསྒྲུབ་པར་བརྩམ་པའི་མངག་གཞུག་གྲུབ་པ་ཉིད་དོ། །༽ཐོབ་པ་ཞེས་བྱ་བ་ནི་འདིར་སྒྲུབ་པར་བརྩམ་པ་ཉིད་དོ།། ༈ རི་རབ་སུམ་ཅུ་ཞེས་བྱ་བ་ལ་སོགས་པས་ནི་སྒྲུབ་པའི་འབྲས་བུ་
གསུངས་པ་ཡིན་ཏེ། རིའི་རྒྱལ་པོ་རི་རབ་སུམ་ཅུ་རྩ་དྲུག་གི་རྡུལ་ཕྲན་གྱི་རྡུལ་གྱི་ཆ་ཤས་ཇི་སྙེད་ཡོད་པ། དེ་སྙེད་ཀྱི་ཚད་ཀྱི་བྲན་ཕོ་ལ་སོགས་པའི་དབྱེ་བས་ཕྱེ་བའི་རྡོ་རྗེ་སེམས་དཔའ་ལ་སོགས་པ་དེའི་སྟེ། རྡོ་རྗེ་སེམས་དཔའ་ལ་སོགས་པའི་མངག་གཞུག་
པར་གང་གྱུར་པ་དེ་དག་ཐམས་ཅད། བྱང་ཆུབ་རྡོ་རྗེ་ཅན་ཞེས་བྱ་བ་སྒྲུབ་པ་པོའི་འཁོར་དུ་འགྲུབ་པར་འགྱུར་ཞིང༌། འཁོར་གྱི་ཚུལ་གྱིས་བཀའ་ནོད་ཅིང་གནས་པར་འགྱུར་རོ། །སུམ་ཅུ་རྩ་དྲུག་སྨོས་པ་ནི་འདི་ལས་ཉུང་བར་མི་འགྱུར་རོ་ཞེས་བསྟན་པའི་ཕྱིར་
གསུངས་པ་ཡིན་ནོ།།  འགྱུར་རྙིང་ལས། དེ་ཡི་འཁོར་ཚོགས་ལྷན་ཅིག་ཏུ། །འཁོར་ལོ་ཅན་གྱི་བྱང་ཆུབ་འགྲུབ། །ཅེས་པ་མི་དག་པས། བྱང་ཆུབ་རྡོ་རྗེ་ཅན་དེ་ཡི། །འཁོར་གྱི་ཚོགས་ནི་འགྲུབ་པར་འགྱུར། །ཞེས་པ་ལེགས་སོ། ། ༈ ཕན་ཡོན་གཞན་ཡང་བསྟན་པར
བྱ་བའི་ཕྱིར། ཕྱོགས་བཅུའི་ཞེས་བྱ་བ་ལ་སོགས་པ་གསུངས་ཏེ། ཤར་ལ་སོགས་པ་ཕྱོགས་བཅུ་ན་སངས་རྒྱས་ཐམས་ཅད་ཀྱི་ཞེས་པ། གང་གཱའི་ཀླུང་གི་བྱེ་མ་སྙེད་ཀྱི་སངས་རྒྱས་ཀྱི་ཞིང་ཇི་སྙེད་ཡོད་པ། དེ་དག་ཐམས་ཅད་དུ་འགྲོ་བར་འགྱུར་ཞིང་
ཕྱིན་པར་འགྱུར་བ་ནི་མངག་གཞུག་པ་དེས་སངས་རྒྱས་བཞུགས་པའི་སྤྱན་སྔར་འཁྲིད་པའོ་རོ། །དེར་སོང་ནས་ཀྱང་ཟབ་མོའི་ཆོས་རྡོ་རྗེ་འཆང་ཆེན་པོ་ཐོབ་པའི་རྒྱུར་གྱུར་པའི་སྔགས་ཀྱི་ལམ་ཁྱད་པར་ཅན་དེ་བཞིན་གཤེགས་པ་རྣམས་ལས་ཐོས་པར་འགྱུར་རོ། །

དེ་ནས་ཅིར་འགྱུར་ཞེ་ན། སངས་རྒྱས་ས་ཡང་འཐོབ་པར་འགྱུར། །ཞེས་བྱ་བའོ། །འདི་སྐད་སྟོན་པར་འགྱུར་ཏེ་བསྐྱེད་པའི་རིམ་པའི་ཏིང་ངེ་འཛིན་ལ་གནས་ནས། བཤད་མ་ཐག་པའི་ཚུལ་གྱིས་མངག་གཞུག་པའི་དངོས་གྲུབ་ཐོབ་ནས། དེ་བཞིན་གཤེགས་
པ་རྣམས་མཉེས་པར་བྱས་པས། རྫོགས་པའི་རིམ་པའི་ཏིང་ངེ་འཛིན་མངོན་དུ་བྱས་ཏེ། རྡོ་རྗེ་འཆང་ཆེན་པོའི་གོ་འཕང་ཐོབ་པར་འགྱུར་བའོ། །བཅོམ་ལྡན་འདས་དམ་ཚིག་རྡོ་རྗེ་བཞད་པས་དེ་སྐད་ཅེས་བཀའ་སྩལ་ཏོ། །ཞེས་བྱ་བ་ནི་རྡོ་རྗེ་འཆང་ཆེན་
པོའོ།། ༈ དེ་ལ་འདི་ནི་ཞེས་བྱ་བ་ལ་སོགས་པ་ལ། མངག་གཞུག་པ་ཐམས་ཅད་ནི་འཇིག་རྟེན་པའི་གནོད་སྦྱིན་ལ་སོགས་པ་དང་འཇིག་རྟེན་ལས་འདས་པ་གནོད་མཛེས་ལ་སོགས་པ་རྣམས་སོ། །དེ་ཉིད་སྦ་བར་བྱ་བ་ཡིན་པས་ན་
གསང་བའོ། །མངག་གཞུག་པ་དེ་རྣམས་བསྒྲུབ་པར་བྱ་བའི་ཕྱིར་རྡོ་རྗེ་གསང་བ་ཞེས་བྱ་བ་སྟེ། རྡོ་རྗེ་སེམས་དཔས་ཡང་དག་པར་བསྟེན་པར་གྱུར་པའི་གསང་བའི་ལས་རྩོམ་པའོ། །རྡོ་རྗེ་སེམས་དཔའ་ཞེས་བྱ་བ་ལ་སོགས་པ་ལ། རྡོ་རྗེ་སེམས་དཔའ་
ནི་མི་བསྐྱོད་པའོ། །དེའི་ཡེ་ཤེས་ཆེན་པོ་ནི་སེམས་ཀྱི་ངོ་བོ་ཉིད་ཡི་གེ་ཧཱུཾ་མོ། །གསུང་གི་རྡོ་རྗེ་ནི་འོད་དཔག་ཏུ་མེད་པའོ། །དེ་འཛིན་ཅིང་སྐྱེད་པར་བྱེད་པས་ན་གསུང་གི་རྡོ་རྗེ་འཛིན་པ་སྟེ་ཡི་གེ་ཨཱཿའོ། །རྡོ་རྗེའི་སྐུ་ནི་རྣམ་པར་སྣང་མཛད་དོ། །དེའི་
དགོད་པ་ཆེན་པོ་ནི་སྐྱེད་པར་བྱེད་པའི་ཡི་གེ་ཨོཾ་ཡིན་ཏེ། ཡི་གེ་གསུམ་པོ་དེ་དག་གིས་རྟག་ཏུ་བསྐུལ་བར་བྱ་ཞེས་སྦྱར་རོ། །རྟག་ཏུའི་དོན་ནི་མངག་གཞུག་པ་རྣམས་བསྐྱེད་པ་ནས་བརྩམས་ཏེ། དུས་ཐམས་ཅད་དུའོ། །རྟག་ཏུ་དེ་ལྟར་འབྲུ་གསུམ་

བཟླས་པས་བསྐུལ་བར་བྱ་ཞིང་སྟེ་བསྐུལ་བས་རང་ཉིད་ནུས་པ་དང་ལྡན་པར་བྱིན་གྱིས་བརླབ་པར་བྱའོ།། ༈ དེ་ལ་ཞེས་བྱ་བ་ནི་མངག་གཞུག་པ་བསྒྲུབ་པར་བྱ་བའི་ཡུལ་ལ་སྟེ། འོག་ནས་བཤད་པ་དམ་ཚིག་
བསྐུལ་བ་སོགས་འདི་ནི་རྡོ་རྗེ་ཡེ་ཤེས་ཞེས་པ། དེ་བཞིན་གཤེགས་པ་རྣམས་ཏེ་དེ་རྣམས་ཀྱི་འཁོར་ལོ་ནི་ཚོགས་སོ། །དེ་རྣམས་ཀྱིས་བྱས་པའི་སྔགས་ཀྱི་ཚིག་ནི་མངག་གཞུག་པ་སྒྲུབ་པའི་ཚིག་གོ། དེ་རྣམས་ཀྱི་དམ་ཚིག་གི་གནས་ཞེས་པ་ནི། 
འདའ་བར་མི་བྱ་བའི་གནས་སྐབས་སོ། །དེ་ཡང༌། དམ་ཚིག་བསྐུལ་བ་ལ་སོགས་པའི་དབྱེ་བས་རྣམ་པ་བཞིའོ། །དམ་ཚིག་བསྐུལ་བ་དང་ཞེས་བྱ་བ་ལ། དམ་ཚིག་ནི་རྡོ་རྗེ་འཆང་ཆེན་པོའི་བཀའ་ཡི་གེ་གསུམ་མོ་འོ། །གསུམ་པོ་དེ་
བཟླས་པས་ཐུགས་བསྐུལ་བ་ནི་རང་ནུས་ལྡན་དུ་བསྒྲུབ་པའི་དོན་དུ་གསོལ་བ་བཏབ་པ་སྟེ་འདེབས་པའོ། །དམ་ཚིག་གཏོང་བ་ཞེས་བྱ་བ་ནི། དམ་ཚིག་གི་དེ་ཉིད་ནི་མི་འདའ་བའི་རིམ་པའོ་ཀྱི་དེས་བྱ་བ་རྣམས་ལ་
སྦྱར་བ་ནི་རང་གི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས་མངག་གཞུག་པའི་ཡེ་ཤེས་པ་རྣམས་སྤྱན་འདྲེན་༼རྒྱུད་ཕྱི་མ་ལས། སྐུ་གསུང་ཐུགས་ཀྱི་དེ་ཉིད་ནི། །སད་པར་བྱ་བ་བསྐུལ་བར་བཤད། །ཅེས་སོ། །༽པ་དང༌། དྲངས་པ་རྣམས་དམ་ཚིག་
པ་ལ་འཇུག་པའི་ལས་རྣམས་ལ་སྦྱར་ནས་དམ་ཚིག་གི་དོན་བསྒྲུབ་བྱ་སྒྲུབ་པ་སྟེ་འོ། །ཕྱོགས་བཅུའི་འཇིག་རྟེན་ཁམས་རྣམས་སུ། །འོད་ཟེར་འགྱེད་པ་གཏོང་བ་ཡིན་ཞེས་སོ་དམ་ཚིག་བོད་པ་ནི་དམ་ཚིག་གི་ལྷ་དེ་ལས་༼ས་འདི་

འགྱུར་གསར་གཉིས་ལ་མེད་དོ། །༽བོད་ཅིང་སྟེ་ལྷ་དེའི་མིང་དང་སྤེལ་ཚིག་སྦྱར་ནས་དམ་ཚིག་ཏུ་བྱེད་པ་སྟེ་བཀའ་བསྒོ་བ་ལས་མི་འདའ་བར་བྱེད་པ་སྟེ། རྡོ་རྗེ་ཅན་ཀུན་སྤྱན་འདྲེན་པས། །རྡོ་རྗེ་ཅན་ཀུན་སྤྱན་དྲང་བའོ་ཞེས་སྤྱན་འདྲེན་པ་དང་དྲང་བ་གཉིས་བོད་པའི་དོན་ནོ་
འོ། །དམ་ཚིག་འཆིང་བའོ་ཞེས་བྱ་བ་ནི། རང་རིགས་གསུམ་གྱི་རྡོ་རྗེ་ཅན་དུ་བསྒོམ་པའི་སྙིང་གའི་གནས་ཀྱི་ས་བོན་གྱི་འོད་ཟེར་གྱི་མཚོན་ཆ་སྤྲོས་པས། ཡེ་ཤེས་པའི་རྡོ་རྗེ་ཀུན་གྱི་ཐུགས་ཀར་བཏབ་ནས། འོད་ཟེར་གྱི་གོང་བུ་གཅིག་ཏུ་བྱས་པ་དམ་ཚིག་པ་དེ་ལ་འཆིང་
བ་སྟེ་གཞུག་ཅིང་དེའི་འོག་ཏུ་ཞིང་དྲག་པོ་སྟེ་འོད་ཟེར་གྱི་མཚོན་ཆས་མངག་གཞུག་པའི་སྙིང་གར་ངེས་པར་སྦྱོར་བསྟེ་འདེབས་པའོ།། ༈ དེ་ལྟར་མངག་གཞུག་པ་སྒྲུབ་པས་གྲུབ་པ་དེས་ཅི་ཞིག་བྱེད་ཅེ་ན། མཁའ་དབྱིངས་
རྒྱ་ཆེན་ཞེས་བྱ་བ་ལ་སོགས་པ་གསུངས་ཏེ། ནམ་མཁའི་༼རྒྱུད་ཕྱི་མ་ལས། རྡོ་རྗེ་ཅན་གྱི་གནས་དེ་ཡི། །འོད་ཟེར་གྱིས་ནི་རྡོ་རྗེ་ཀུན། །བསྡུས་ནས་གོང་བུའི་ཚུལ་གྱིས་སུ། །བཅིངས་པས་བཅིང་བ་ཡིན་པར་བཤད། །ཅེས་སོ། དེ་ལྟར་ན་འཇིག་རྟེན་པའི་མངག་གཞུག་པ་རྣམས་ཀྱང་
བསྐྱེད་ཆོག་སྔར་ལྟར་བྱས་ནས། དམ་ཚིག་བསྐུལ་བ་སོགས་བཞི་བྱའོ། །དབྱིངས་རྒྱ་ཆེ་ཞིང་མཐའ་མེད་ལ་དག་ཅིང་སྒྲིབ་པ་མེད་པ་དང༌། ཆོས་རྣམས་ཐམས་ཅད་རྣམ་པར་སྤངས། །ཞེས་བྱ་བ་སྟེ། མཐོང་བ་ལས་འདས་པ་འདི་ལྟ་བུའི་ནམ་མཁའང་
གོང་བུའི་ཚུལ་གྱིས་ཞེས་པ། གཟུགས་ཅན་གྱི་རང་གི་ངོ་བོས་རྡོ་རྗེ་ལྟར་སྲ་བའི་གཟུགས་སུའང༌། སྒྲུབ་པ་པོས་བསྐུལ་ན་མངག་གཞུག་པ་རྣམས་ཀྱིས་བྱེད་པར་འགྱུར་ན། གཞན་དག་སྒྲུབ་པར་བྱེད་པ་ལྟ་སྨོས་ཀྱང་ཅི་དགོས། ཞེས་

ཕུལ་དུ་བྱུང་བའི་ཁྱད་པར་དུ་གསུངས་པའོ།། ༈ བཅོམ་ལྡན་འདས་སངས་རྒྱས་ཐམས་ཅད་ཀྱི་བུ་གཅིག་པ་ཞེས་བྱ་བ་ནི། གང་གི་བུ་གཅིག་པ་སངས་རྒྱས་ཐམས་ཅད་ཡིན་པ་དེ་ནི། རྡོ་རྗེ་སེམས་
དཔའ་ཆེན་པོ་སྟེ་དེས་དེ་སྐད་ཅེས་བཀའ་སྩལ་པའོ།། ༈ ད་ནི་༼ཀྱི་ཞེས་རྒྱུད་དང་འགྲེལ་པ་གཉིས་ཀ་ལས་འབྱུང་བ་མ་དག་པས། གཞན་ལས་དེ་མེད་པ་ལྟར་བྱའོ། །༸སངས་རྒྱས་ཐམས་ཅད་བུ་གཅིག་པ་གང་ལ་མངའ་བ་རྡོ་རྗེ་འཛིན་པ་དེས་ཟེར། ༽རྒྱལ་
པོ་ལ་སོགས་པ་དབང་དུ་བྱ་བ་བསྟན་པར་བྱ་བའི་ཕྱིར། སངས་རྒྱས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ནི་རྟོགས་པ་ལ་འཇུག་པས་ཤེས་རབ་ཆེན་པོ་དང་ལྡན་ཞིང་བསྟན་བཅོས་ཀྱི་རིགས་ཅན་ཏེ་དེ་ལ་མཁས་པའོ་
ནོ། །རྡོ་རྗེ་སེམས་དཔའ་ནི་རྒྱལ་བློན་ལ་སོགས་པ་བསོད་ནམས་ཆེ་ཞིང་བློ་བརྟན་པོ་སྟེ་དེ་དག་ཀྱང་གལ་ཏེ་དབང་དུ་བྱ་བར་འདོད་ཅིང༌། རང་གི་མངོན་པར་འདོད་པ་གང་ཡོད་པ་ལ་འཇོག་པར་འདོད་ན། རྡོ་རྗེ་མཆོག་གསུམ་འཛིན་པ་ཆེ། །
ཞེས་བྱ་བ། སྐུ་རྡོ་རྗེ་ལ་སོགས་པ་གསུམ་གྱི་འི་ངོ་བོ་ཉིད་འཇམ་དཔལ་ཆེན་པོའི་སྐུ་གསང་བ་ཆེན་པོ་སྟེ། སྦས་པར་གྱུར་པ་འོག་ནས་བཤད་པ་འདི་བསམ་ཞིང་བསྒོམ་པར་བྱའོ། །ཇི་ལྟར་བསྒོམ་ཞེ་ན། རྡོ་རྗེ་འཇམ་པ་ཞེས་
བྱ་བ་ལ་སོགས་པ་གསུངས་ཏེ། སྐད་ཅིག་གིས་བདག་ཉིད་རྡོ་རྗེ་འཇམ་དཔལ་སྟོབས་ཆེ་ཞིང༌། བསྒྲུབ་པ་སྟེ་དབང་དུ་བྱ་བར་དཀའ་བ་ཡང་སྒྲུབ་པ་སྟེ་དབང་དུ་བྱེད་པ་ནམ་མཁའ་རྡོ་རྗེའི་དབུས་སུ་ཞེས་པ། འོད་གསལ་བ་ལས་བྱུང་

བ་བསམ་ཞིང་བསྒོམ་པར་བྱའོ། །མདའ་ལྔའི་སྦྱོར་བ་དག་གིས་ནི། །ཞེས་བྱ་བ་ལ། གཞན་འཕྲུལ་དབང་བྱེད་ཀྱི་བདག་པོ་ལ་ཡོད་པའི་མདའ་ལྔ་ནི་འདོད་ཆགས་རྒྱས་ཤིང་མྱོས་པར་བྱེད་པས་དྲེགས་པར་བྱེད་པ་དང་འདོད་པའི་དགའ་བས་མྱོས་ནས་རྨོངས་པར་༼
བླ་མ་ཁ་ཅིག་འདི་བསྐྱེད་རིམ་པ་ལ་སྦྱོར། ཁ་ཅིག་ཟུང་འཇུག་པ་ལ་བྱ་དགོས་ཏེ། སྐད་ཅིག་གིས་ཞེས་པ་དང༌། འོད་གསལ་ལས་བྱུང་ཞེས་བཤད་པའི་ཕྱིར་རོ། །ཟེར་རོ། །རྟགས་དེ་ནི་ཤིན་ཏུ་ཡང་མ་ངེས་ཏེ། འགྲེལ་པ་འདིར་ནམ་མཁའི་དབྱིངས་ཀྱི་དབུས་གནས་ཞེས་པ་རྣམས་བསྐྱེད་རིམ་
གྱི་སྐབས་སུ་འོད་གསལ་ལ་བཤད་པ་དུ་མ་ཞིག་སྣང་ཞིང༌། བསྐྱེད་རིམ་ལ་ཡང་ལྷག་མོས་ཀྱི་དཀྱིལ་འཁོར་ལྟ་བུ་སྐད་ཅིག་གིས་བསྐྱེད་པ་དུ་མ་ཞིག་ཡོད་པའི་ཕྱིར་དང༌། བསྐྱེད་རིམ་ལ་བརྟན་ཅིང་སྤྱོད་པ་བྱས་པའི་དབང་རྣོན་གྱིས་འདི་འདྲའི་དངོས་གྲུབ་རྣམས་ཞག་བདུན་གྱིས་འགྲུབ་
པར་གསུངས་པ་ལ། ཟུང་འཇུག་པས་འདི་ལ་ཟླ་ཕྱེད་སྒྲུབ་མི་དགོས་པའི་ཕྱིར་རོ། །དེས་ན་བསྐྱེད་རིམ་པ་ནང་ལ་མཆོག་ཏུ་གཞོལ་བའི་བསྙེན་པ་ལས་སུ་རུང་བས་བྱེད་པ་ཡིན་ནོ། །དེ་ཡང་སྟོང་པའི་ངང་ལས་འཇམ་དཔལ་དམར་པོ་ན་བཟའ་དང་རྒྱན་ཐམས་ཅད་དམར་པོ་ཕྱག་གཡས་ཀྱི་
སོར་མོ་ལྔའི་ནང་ན་རཾ་ལས་བྱུང་བའི་མདའ་ཨུཏྤལ་དམར་པོ་ཁ་མ་བྱེ་བའི་མདེའུ་ཅན་ལྔ་འདྲེན་ཞིང་གཡོན་ན་བཾ་མ་མ་ཎཾ་ལས་བྱུང་བའི་གཞུ། ཨཾ་ལས་བྱུང་བའི་གཞུ་རྒྱུད་ཅན་དུ་བསྒོམ་མོ། །༽བྱེད་པ་རྨོངས་པར་བྱེད་པ་དང༌། ཆགས་པའི་དབང་གིས་དྲན་པ་མེད་པར་
བྱེད་པ་ཀུན་ཏུ་རྨོངས་པར་བྱེད་པ་དང༌། ཡུལ་དབང་རྣམ་ཤེས་ཉམས་པས་ཤིང་བཞིན་ས་ལ་ལྷུང་བར་བྱེད་པ་བརྒྱལ་བར་བྱེད་པ་དང༌། མི་གཡོ་བས་རོ་བཞིན་དུ་བྱེད་པ་སེམས་མེད་པར་བྱེད་པ་སྟེ་མདའ་ལྔའོ། །དེ་རྣམས་ཀྱི་སྦྱོར་བ་ནི་མདའ་ལྔ་

ལས་ས་བོན་ལྔ་གཏོང་བ་སྟེ། དབུ་རྒྱན་གྱི་རྩེ་མོར་ཞེས་པ། བསྒྲུབ་པར་བྱ་བའི་མཆོག་ལ་ཡང་དག་སྤྲོ་ཞེས་བྱ་བ་སྟེ་འཕང་བར་བྱའོ། །མདའ་ལྔ་ཇི་ལྟར་འཕང་ཞེ་ན། གནས་ལྔ་དག་ཏུ་སྔགས་ཤེས་
པས། །ཞེས་བྱ་བ་སྟེ། ཧཱུཾ་སྙིང་གར་དང་ཨོཾ་སྤྱི་བོ་དང་ལྟེ་བར་སྭཱ་དང་གསང་བར་ཨཱཿདང་རྐང་པར་ཧཱ་སྟེ། གནས་ལྔ་རྣམས་སུ་སྔགས་ཤེས་པ་ཞེས་པ། ས་བོན་རྣམས་དགོད་པ་དང་གཏོང་ཤེས་པའི་སྔགས་པས་རྡོ་རྗེ་ཁྲོ་
བོ་སྟེ་ལྷག་པའི་བསམ་པ་བརྟན་པས་བསྒྲུབ་བྱ་ལ་དབབ་པར་བྱ་ཞིང་མདའ་ལྔ་བསྒོམ་པར་བྱའོ། །བྱིས་པའི་བློ་ནི་གྲགས་ཆེན་གྱིས། །ཞེས་བྱ་བ་ལ། བྱིས་པ་ནི་ཤིན་ཏུ་གཞོན་ཤ་ཅན་དུ་གྱུར་པས་བྱིས་པ་དང་འདྲ་བ་འཇམ་པའི་དབྱངས་
ཏེ་དེ་ལ་བློ་སེམས་པ་གང་ཡིན་པ་དེ་ནི། བྱིས་པའི་བློ་སྟེ་སྒྲུབ་པ་པོ་གྲགས་ཆེན་གྱིས་༼ཕྱག་གི་མདའ་ལྔ་ལས་ཡི་གེ་ལྔ་རིམ་པ་བཞིན་དུ་དྲེགས་བྱེད་ལ་སོགས་པའི་མདའ་ལྔའི་ངོ་བོར་བསམས་ནས། བསྒྲུབ་བྱའི་གནས་ལྔ་རུ་བསྣུན་པར་བསམ་མོ། །
༽ཞེས་པ་ནི་ནུས་པ་ཆེན་པོ་དང་ལྡན་པ་དྲེགས་པར་བྱེད་པ་ལ་སོགས་པའི་མདས་བསྣུན་པས་བསྒྲུབ་པར་བྱ་བ་སྔངས་ཤིང་སྐྱབས་མེད་ལ་བརྒྱལ་ཞིང༌། རྨོངས་པར་བསྒོམ་ཞིང་བསམ་པར་བྱ་སྟེ། དབང་དུ་བྱ་བའི་བསམ་
གཏན་འདི་ནི་གསང་བའི་བསྐུལ་བ་ཞེས་བྱ་བ། ནང་གི་བདག་ཉིད་ལ་མཆོག་ཏུ་གཞོལ་བས་ཟླ་བ་ཕྱེད་དེ་ཉིན་ཞག་བཅོ་ལྔའི་བར་དུ་བསྒོམ་པར་བྱ་བ་ནི། སྔགས་རྣམས་ཀུན་གྱི་ཞེས་པ། དེ་བཞིན་གཤེགས་པ་ཐམས་ཅད་ཀྱི་རབ་ཏུ་

གསང་བ་ཡིན་པར། རྡོ་རྗེའི་དོན་གྱི་བློ་ཡིས་ཞེས་པ་རྡོ་རྗེ་འཆང་ཆེན་པོས་གསུངས་ཤིང་བཤད་པ་ཡིན་ནོ།། ༈ བསྟན་པ་ལ་མ་མོས་པ་གདུག་པ་ཅན་གདུལ་བའི་དོན་གྱི་སྦྱོར་བ་བསྟན་པར་བྱ་བའི་ཕྱིར། སངས་རྒྱས་དཀྱིལ་འཁོར་ཞེས་བྱ་བ་
ལ་སོགས་པ་གསུངས་ཏེ། རང་གི་ལྷའི་ཏིང་ངེ་འཛིན་གཉིས་སྔོན་དུ་བྱ། ལས་སྦྱོར་གྱི་དུས་སུ་ནམ་མཁའི་དབྱིངས་ཀྱི་དབུས་སུ་གནས་པའི་ཧཱུཾ་བསམས་ལ། དེ་ཡོངས་སུ་གྱུར་པ་ལས་སངས་རྒྱས་ཀྱི་དཀྱིལ་འཁོར་ཞེས་བྱ་བ། དེ་བཞིན་གཤེགས་པ་
ཐམས་ཅད་ཀྱི་བཀོད་པའི་མཆོག་ལྷ་སོ་གཉིས་རྟེན་དང་བཅས་པ་བསམ་པར་བྱའོ། །སྔགས་ཀྱི་རྡོ་རྗེ་ནི་ཡི་གེ་ཧཱུཾ་སྟེ་དེ་ལ་སོགས་པ་རིགས་ལྔའི་ས་བོན་རྣམ་པ་ལྔ་རྣམས་ཀྱིས། རྡོ་རྗེ་གསུམ་ལ་སོགས་པར་ཞེས་པ་བསྒྲུབ་པར་བྱ་བར་གྱུར་པའི་
གདུག་པ་རྣམས་རབ་ཏུ་བསྒོམ་པར་བྱ་སྟེ་འོ། དེ་ཡང་ཞེ་སྡང་དང་གཏི་མུག་དང་ང་རྒྱལ་དང་ཆགས་པ་དང་ཕྲག་དོག་ཤས་ཆེ་ན་རིམ་པ་བཞིན་དུ་ཧཱུཾ་ཨོཾ་སྭ་ཨཱཿཧཱ་ལས་རིམ་པ་བཞིན་དུ་མི་བསྐྱོད་པ་ནས་དོན་གྲུབ་ཀྱི་བར་དུ་བསྐྱེད་དོ། །དེ་རྣམས་ཀྱི་མིག་གི་དབུས་སུ་ཞེས་པ་
མིག་གི་སྦུབས་སུ། ཡི་གེ་ཨོཾ་དཀར་པོ་འོད་རབ་ཏུ་འཕྲོ་བ་བསམས་ནས། ནམ་མཁའི་ཁོངས་ན་བཞུགས་པའི་དཀྱིལ་འཁོར་འདི་བསྒྲུབ་བྱ་འདི་དག་གིས་མཐོང་བར་ཤོག་ཅིག། ཅེས་བྱིན་གྱིས་བརླབ་པའི་ཆོ་གས་གདུལ་བྱ་དེ་ལ་དཀྱིལ་འཁོར་དེ་
བསྟན་པར་བྱའོ། །དེ་ལྟར་བྱས་ན་སྔགས་རྣམས་ཀུན་གྱི་ཞེས་བྱ་བ། དེ་བཞིན་གཤེགས་པ་ཐམས་ཅད་ཀྱི་གཟུགས་དག་ནི་ཞེས་བྱ་བ། ཕྱག་རྒྱ་ཆེན་པོའི་གཟུགས་སྐུ་གསུམ་རྡོ་རྗེ་ཅན་དུ་མཐོང་། ཞེས་པ་སྟེ་སྒྲུབ་པ་པོས་༼བསྒྲུབ་བྱས་

ཞེས་པ་དང༌། བསྒྲུབ་པས་ཞེས་ཟེར་བ་ལྟར་བསྒྲུབ་བྱ་ཡིན་གྱི་སྒྲུབ་པ་པོ་མིན་ནོ། །༽མཐོང་བར་འགྱུར་རོ།། ༈ བཀྲེས་སྐམ་ལ་སོགས་ཞེས་བྱ་བ་ལ་སོགས་པ་ལ། བཀྲེས་པ་དང་སྐོམ་པས་གདུངས་པ་ལ་སོགས་
པས་ཟིལ་གྱིས་ནོན་པའི་སྒྲུབ་པ་པོས། སྦྱོར་བ་འདི་རྣམ་པར་བསམ་ན་རྡོ་རྗེ་ཐུགས་ཀྱི་བཀའ་བཞིན་དུ། ཞེས་པ་རྡོ་རྗེ་འཆང་ཆེན་པོས་གསུངས་པ་བཞིན་དུ། སྡུག་བསྔལ་ཐམས་ཅད་བྱང་བར་འགྱུར། །ཞེས་བྱ་བ་སྟེ། ལུས་དང་ངག་དང་ཡིད་
ཀྱི་སྡུག་བསྔལ་ཐམས་ཅད་རྣམ་པར་འཇིག་པར་འགྱུར་རོ། །དེ་ཉིད་བསྟན་པར་བྱ་བའི་ཕྱིར། རྣམ་པར་སྣང་མཛད་ཅེས་བྱ་བ་ལ་སོགས་པ་གསུངས་ཏེ། རང་ཉིད་རྣམ་པར་སྣང་མཛད་ཀྱི་དཀྱིལ་འཁོར་གྱི་འཁོར་ལོའམ་དཔའ་བོ་གཅིག་པའི་གཟུགས་
སུ་དོན་ཐམས་ཅད་འབྱོར་བ་སྟེ་སྩོལ་བར་བསམས་ལ། ཡི་གེ་བྃ་ཟླ་བའི་དཀྱིལ་འཁོར་རྫོགས་པ་ལྟ་བུ་ལ་བདུད་རྩིའི་ཐིགས་པ་འབབ་པ་ཁའི་ནང་དུ་སྟེ། རྐན་གྱི་དབུས་སུ་ཆུད་པར་བསྒོམས་ལ། ལྕེ་ལ་གནས་པའི་ཡི་གེ་ཨོཾ་ཁ་དོག་
དཀར་པོ་བདུད་རྩིའི་ཐིགས་པ་འབབ་པའི་ནང་དུ་ཞུགས་པར་བསམས་ཏེ། བསམ་གཏན་དེ་ནི་བཟའ་བར་བྱ་བ་ཀུན་༼ཡི་གེ་ཨོཾ་ལྕེ་ལ་འདུག་པ་ཁ་དོག་དཀར་པོ་ཡི་གེ་བྃ་ལས་བདུད་རྩིའི་ཐིགས་པ་འབབ་པ་ནང་དུ་འཇུག་པར་བསམས་ཏེ་ཟེར། ༽ཞེས་
བྱ་བ་ཁ་ཟས་འཕྲོད་པ་དང༌། མི་འཕྲོད་པ་ཐམས་ཅད་ཀྱི་གནས་ཤེས་པ་སྟེ་ནད་མེད་པའི་གཞིའོ། །ཡིད་བཞིན་ནོར་བུས་བརྒྱན་པ་སྟེ། །ཞེས་བྱ་བ་ནི། ལང་ཚོ་དང་ནད་མེད་པ་དང་བདེ་བ་དམ་པ་རབ་ཏུ་སྟེར་བས། ཡིད་བཞིན་གྱི་ནོར་

བུ་ལྟར་མཆོད་པར་བྱ་བའོ། །ཞི་བ་ནི་ཉོན་མོངས་པ་ཐམས་ཅད་ཞི་བར་བྱེད་པ་དང༌། སྡུག་བསྔལ་ཐམས་ཅད་སེལ་བ་ཞེས་བྱ་བ་སྟེ། དུག་དང་སྦྱར་བའི་དུག་དང་འབྱུང་པོ་ལ་སོགས་པའི་ཉེ་བར་འཚེ་བ་ཐམས་ཅད་ཟློག་པའོ། །ཡེ་ཤེས་རྡོ་
རྗེ་ལས་བྱུང་བའོ། །ཞེས་བྱ་བ་ནི། རྡོ་རྗེ་འཆང་ཆེན་པོ་ཉིད་དུ་སྐྱེད་པར་བསྒོམ་པའོ། །༼འདིས་ནི་དང་པོར་རྡོ་རྗེ་འཆང་དུ་བསྐྱེད་པ་སྟོན་ཏེ། དེ་ནས་རྣམ་སྣང་དུ་བསྒྱུར་བར་བྱའོ། །འདི་ནི་ལྕེ་ཆུང་བའི་བདུད་རྩི་འཐུང་བའི་སྐབས་སུ་ཤེས་པར་བྱའོ། །༽བཅོམ་ལྡན་
འདས་ཡིད་བཞིན་གྱི་ནོར་བུས་དེ་སྐད་ཅེས་བཀའ་སྩལ་ཏོ། །ཞེས་བྱ་བ་ནི། དཀོན་མཆོག་དབལ་གྱི་ངོ་བོ་ཉིད་དེ་དེ་རྡོ་རྗེ་འཆང་ཆེན་པོའོ།། ༈ དེ་ནས་ཞེས་བྱ་བ་ལ་སོགས་པ་ལ། དཔའ་བོ་ཆེན་པོ་རྡོ་རྗེ་ནི་རྡོ་རྗེ་འཆང་
ཆེན་པོའོ། །དེ་བཞིན་གཤེགས་པ་ནི་ཏིང་ངེ་འཛིན་འགའ་ཞིག་གི་སྟེ་དཔའ་བོ་རྡོ་རྗེའི་ཏིང་ངེ་འཛིན་གྱི་ཁྱད་པར་རོ། །རྡོ་རྗེ་བསྒོམ་པ་ནི་དཔའ་བོ་རྡོ་རྗེ་དེ་རྫོགས་པར་བྱེད་པའི་སེམས་རྩེ་གཅིག་པའོ། །དེས་བསྐྱེད་པའི་ཚིག་གི་མཆོག་ནི་ས་
བོན་གྱི་ཁྱད་པར་ཏེ། དེ་རྡོ་རྗེའི་གསུང་ལས་ཕྱུང་ངོ༌། །བཱིཿཞེས་བྱ་བ་ནི་ས་བོན་ནོ། །སངས་རྒྱས་དཀྱིལ་འཁོར་འོད་བཟང་པོས་བརྒྱན་པས་བསྐོར་བའི། ནམ་མཁའ་རྡོ་རྗེ་འོད་གསལ་ལས་བྱུང་བའི་དབུས་སུ་བསམ་མོ། ཞེས་བྱ་བ་སྟེ། མི་
བསྐྱོད་པ་ལ་སོགས་པའི་སངས་རྒྱས་༼བཱིཿར་བ་ཞེས་པའི་མིང་ཡིག་དང་པོའོ། །གཞན་ལས་དྷི་ཞེས་འབྱུང་ཡང་དཀྱུས་དང་ཆག་འགྱུར་ལྟར་དག་གོ། ༽ཀྱི་འཁོར་ལོས་ཡོངས་སུ་བསྐོར་བའོ། །རྡོ་རྗེ་སྐུ་གསུམ་སྦྱོར་བ་ཡིས། །ཞེས་བྱ་བ། 

དཔའ་བོ་རྡོ་རྗེའི་སྐུ་དང་གསུང་ས་བོན་དང་ཐུགས་ཕྱག་མཚན་རྣམས་གཅིག་ཏུ་སྟེ་ངོ་བོ་དབྱེར་མེད་དུ་བྱས་པས་དཔའ་བོ་རྡོ་རྗེ་བསྐྱེད་དེ། བསྐྱེད་པ་འདི་རྣམ་པར་བསམ་པ་སྟེ་བསྒོམ་པར་བྱའོ། །སྐུ་དེ་ཇི་ལྟ་བུ་ཞེ་ན། 
རྒྱན་རྣམས་ཐམས་ཅད་ཡོངས་རྫོགས་པ། །ཞེས་བྱ་བ་ནི། སྐྱེས་བུ་ཆེན་པོའི་མཚན་དང་ལྡན་པའི་ཕྱིར་རོ། །ཅུང་ཟད་སེར་བ་ནི་རིན་ཆེན་འབྱུང་ལྡན་གྱི་ཞལ་ཕྱག་གི་གྲངས་དང་ཕྱག་མཚན་དང་བཞུགས་ཚུལ་ཇི་བཞིན་པའོ་ནོ། །རྡོ་རྗེ་འགྱིང་བ་
ནི་རིན་འབྱུང་དེ་ཉིད་ཀྱི་རྣམ་པར་རོལ་ཞིང་འགྱིང་བ་གང་ཡིན་པ་དེ་ལ་དེ་སྐད་ཅེས་བྱའོ། །སྐུ་ཞི་བའི་ཉམས་ཅན་དང་རལ་པའི་ཐོར་ཚུགས་དང་རིན་པོ་ཆེའི་པྲོག་ཞུའི་དབུ་རྒྱན་ཅན། བསམས་ནས་ཐམས་ཅད་བརྩམ་པར་བྱ། །ཞེས་བྱ་བ་
ནི། འདི་ལྟར་བསམས་པའི་ཏིང་ངེ་འཛིན་གཉིས་བྱས་ནས་ལས་སྦྱོར་གྱི་དུས་སུ་ཞི་བ་ལ་སོགས་པ་ཐམས་ཅད་བརྩམ་པར་བྱའོ། །རྡོ་རྗེ་དཔའ་བོ་ནི་རྡོ་རྗེ་འཆང་ཆེན་པོའོ། །དེའི་རླབས་ཀྱི་འཕྲེང་བ་ནི་འདི་གསུང་བ་ལ་ཐུགས་སྤྲོ་བའི་དབའ་
རླབས་ཀྱི་འཕྲེང་བ་སྟེ། དེ་ལྟ་བུའི་ཏིང་ངེ་འཛིན་གང་ལ་དམིགས་པ་དེ་ལ་དེ་སྐད་ཅེས་བྱའོ། ༈ དེ་༼དཔའ་བོ་རྡོ་རྗེ་དབུས་སུ་སོང་བ་ན་དེ་ལ་རིན་འབྱུང་བསྟིམས། རིན་འབྱུང་གི་གནས་སུ་མི་བསྐྱོད་པ་དང༌། མཱ་མ་ཀཱིའི་གནས་སུ་རེག་རྡོ་རྗེ་བཞག་གོ། 
༼ནས་ཞེས་བྱ་བ་ལ་སོགས་པ་ལ། ཀུན་ནས་དབྱངས་རྡོ་རྗེ་ཞེས་པ་ལ་ཀུན་ནས་ཏེ་སངས་རྒྱས་ཐམས་ཅད་ཀྱིས་དབྱངས་ཀྱི་རྣམ་པར་བསྒྲགས་ཤིང་བསྟོད་པ། སྐུལ་བྱེད་མའི་གཟུགས་ཀྱི་ཏིང་ངེ་འཛིན་གང་ཡིན་པ་དེ་ལ་དེ་སྐད་

ཅེས་བྱ་སྟེ། རྡོ་རྗེ་སྟེ་མི་ཕྱེད་པའི་ཏིང་ངེ་འཛིན་དེ་ལ་ཐུགས་རྩེ་གཅིག་ཏུ་མངོན་པར་འདུ་མཛད་ཅིང་བྱིན་གྱིས་བརླབས་ནས། རྡོ་རྗེ་འཆང་ཆེན་པོ་བསྒོམ་ཞིང་བསྐྱེད་པས་ན་རྡོ་རྗེ་ཆེན་པོ་བསྒོམ་པ་སྟེ་སྐུལ་བྱེད་མའོ། །དེའི་ཚིག་ནི་སྐྱེད་པར་བྱེད་པའི་ས་བོན་ཏེ། 
ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །དེ་གང་ཡིན་ཞེ་ན། ཙུཾ་ནི་ཙུན་དའི་མིང་ཡིག་དང་པོའོ། །༼རྡོ་རྗེ་ཆེན་པོ་ལས་བསྒོམ་པར་བྱ་ཞིང་བསྐྱེད་པར་བྱ་བས་ན། རྡོ་རྗེ་ཆེན་པོ་བསྒོམ་པ་སྟེ་ཞེས་པ་ལེགས་ཏེ། ས་བོན་ལས་ཕྱག་མཚན་གྱི་རྡོ་རྗེ་དེ་ལས་འདིའི་
སྐུ་སྐྱེད་པའོ། །༽ནམ་མཁའ་རྡོ་རྗེ་ལ་ཉི་མའི་དཀྱིལ་འཁོར་རྣམ་པར་བསམས་ནས། དེའི་སྟེང་དུ་བཤད་མ་ཐག་༼རྒྱུད་ལས། ཉི་མའི་དཀྱིལ་འཁོར་དམ་པ་ནི། །ནམ་མཁའ་རྡོ་རྗེའི་དབུས་སུ་བསམ། །ཞེས་པའི་ནམ་མཁའ་རྡོ་རྗེའི་དོན་ནི། མི་བསྐྱོད་པའི་དཀྱིལ་འཁོར་རྒྱལ་མཆོག་རྫོགས་པའི་མཐར།
ལས་རྒྱལ་མཆོག་གི་དུས་སུ་སྔར་བསྒོམ་པའི་མི་བསྐྱོད་པའི་ཡུམ་སྟོང་པར་སྦྱོང་བའོ། །དབུས་སུ་ཞེས་པ་ནི་སྟོང་པའི་ངང་ལས་བྱུང་བའི་ས་བོན་ནོ། །ཉི་མའི་དཀྱིལ་འཁོར་ནི་རྡོ་རྗེ་སེམས་དཔའ་རྒྱལ་པོ་ཆེ་བསམས་ལ། ཞེས་གསུངས་ཤིང༌། རྡོ་རྗེ་ནི་མི་བསྐྱོད་པའོ་ཞེས་གསུངས་པས། འདི་ལ་མི་
བསྐྱོད་པ་དབུས་སུ་བསྒོམ་དགོས་ལ། ལས་རྒྱལ་མཆོག་གི་དུས་སུ་སྐུལ་བྱེད་མ་ཡང་དབུས་སུ་བསྒོམ་པ་ཡིན་པས། ཡབ་ཡུམ་གཉིས་ཀའི་ཐུན་མོང་གི་གདན་ཉི་དཀྱིལ་ལོ། །ཉི་དཀྱིལ་གྱི་སྟེང་དུ་སྐབས་འདིར་བཤད་པ་ལྟར་ས་བོན་ཙུཾ་དང་། སྔར་རྡོ་རྗེ་ལས་བསྐྱེད་པར་གསུངས་པས་ཆོ་ག་གསུམ་
གྱིས་སྐུལ་བྱེད་མ་བསྐྱེད་དེ། རྡོ་རྗེ་གསུམ་གྱི་ཞེས་པའི་སྐབས་སུ་གསུངས་པ་ལྟར་རྡོ་རྗེ་གསུམ་གནས་གསུམ་དུ་བཀོད་པས། བྱིན་གྱིས་བརླབས་ནས་མི་བསྐྱོད་པའི་ཡུམ་དུ་བྱའོ། །གྲགས་ཆེན་ནི་ཞེས་པ་ནས། དཀར་མོ་རབ་ཏུ་བསྒོམ་ཞེས་པའི་བར་དང་སྔགས་ཀྱི་ཚིག་དགོད་དོ་ཞེས་པ་

ཡང་སྐུལ་བྱེད་མ་བསྐྱེད་པའི་སྐབས་འདིར་བླངས་ཏེ་འཁྲུགས་བསྡེབ་བོ། །༽པའི་ས་བོན་རྣམ་པར་བཀོད་དེ། སྐུལ་བྱེད་མ་བསྐྱེད་དོ་སངས་རྒྱས་ཀྱི་སྤྲིན་ཞེས་བྱ་བ་མི་བསྐྱོད་པའི་དཀྱིལ་འཁོར་རྒྱལ་མཆོག་གི་ལྷ་རྣམས་ཇི་ལྟར་སྐྱེད་
ཅེ་ན། བདག་ཉིད་མི་བསྐྱོད་པ་རང་གི་དཀྱིལ་འཁོར་པ་རྣམས་ཀྱི་དབུས་སུ་གནས་པར་བསམས་ནས་ཆོ་ག་ཡིས། ཞེས་བྱ་བ་མི་བསྐྱོད་པ་ཡབ་ཡུམ་སྙོམས་པར་ཞུགས་པ་ལ་བརྟེན་ནས་དེ་བཞིན་གཤེགས་པ་སོ་གཉིས་ཡུམ་གྱི་པདྨར་བསྐྱེད་པ་ཕྱིར་
ལ་སྤྲོ་བ་དང་ཚུར་ལ་རང་གི་གནས་སུ། བསྡུ་བ་བྱས་པས་བྱའོ། །རྡོ་རྗེ་སེམས་དཔའ་རྒྱལ་པོ་ཆེ། །བསམས་ལ་ཞེས་པ་འདིར་བླངས་ཏེ་འཁྲུགས་བསྡེབ་པར་བྱའོ་སོ། །རྡོ་རྗེ་གསུམ་གྱི་ཞེས་པ་ནི་སྐུ་རྡོ་རྗེ་ལ་སོགས་པ་གནས་གསུམ་དུ་བཀོད་པས་
བྱིན་གྱིས་བརླབས་པའོ། །གྲགས་ཆེན་ནི་ཞེས་བྱ་བ་ནི། སྡུག་བསྔལ་ཐམས་ཅད་ངེས་པར་སེལ་བས་གྲགས་པ་ཆེན་པོ་ཐོབ་པའོ། །སྐུ་དང་གསུང་དང་ཐུགས་ཀྱི་དབབ་པ་ཞེས་བྱ་བ་ནི། གདུག་པ་རྣམས་སྐུལ་བྱེད་མའི་སྐུ་དང་གསུང་
དང་ཐུགས་ཀྱི་རྡོ་རྗེས་འཇོམས་པར་བྱེད་པར་སྐུལ་བྱེད་རྡོ་རྗེ་མ་བསྒོམ་པར་བྱའོ། །ཇི་ལྟར་བསྒོམ་ཞེ་ན། རྒྱན་རྣམས་ཐམས་ཅད་ཡོངས་རྫོགས་པ། །ཁ་དོག་དཀར་མོར་རབ་ཏུ་བསྒོམ། །༼ལུས་དང་ངག་སེམས་ལས་འབེབས་པ་ཟེར། 
༽ཞེས་བྱ་བའོ། །དཀྱིལ་འཁོར་གྱི་དབུས་སུ་རྡོ་རྗེ་སེམས་དཔའ་རྒྱལ་པོ་ཆེ། སྟེ་མི་བསྐྱོད་པ་བསམས་ལ་སྔགས་ཀྱི་ཚིག་དགོད་དོ། །ཞེས་བྱ་བ་ལ། སྔགས་ནི་དེ་བཞིན་གཤེགས་པ་ལྔ་རྣམས་སོ། །འདི་རྣམས་ཀྱི་

ཚིག་སྟེ་གནས་ནི་མཚན་མ་སྟེ་ཕྱག་མཚན་རྡོ་རྗེ་ལ་སོགས་པ་དྲུག་གོ། དེ་རྣམས་ཡུམ་གྱི་ཕྱག་ཏུ་དགོད་པར་བྱའོ་ཞིང༌། རྡོ་རྗེ་སེམས་དཔའི་མཚན་མའང་དགོད་པར་བྱའོ་ཞེས་བྱ་བའི་བར་དུ་སྟེ་ཐ་ཚིག་གོ། རྡོ་རྗེ་ནི་མི་བསྐྱོད་པའོ། །དམ་ཚིག་༼
རྡོ་རྗེ་སེམས་དཔའ་དང་དེའི་མཚན་མ་དགོད་པར་བྱའོ་ཞེས་པ་ལ། རྡོ་རྗེ་སེམས་དཔའ་དགོད་པ་བཤད་ཟིན་པ་དང༌། མཚན་མའང་ཞེས་པ་མི་ལེགས་པས། གནས་ནི་མཚན་མ་སྟེ་རྡོ་རྗེ་སེམས་དཔའ་བཞིན་དགོད་དོ་ཞེས་པ་ལེགས་སོ། །༽ནི་ས་མ་ཏ་ཞེས་པའི་ངེས་ཚིག་ལས་མཉམ་པ་ཉིད་ཡིན་ལ་དེ་ཡང་
འདིར་ཡབ༌དེ་དང་ཡུམ་གཉིས་སྙོམས་པར་ཞུགས་པའོ། །འགྱུར་རྙིང་གི་དཔེ་ཁ་ཅིག་ལས། དེ་དང་སྙོམས་པར་ཞུགས་པ་ནི་མཚན་མས་མཉེས་པར་བྱེད་པའོ། །ཞེས་པ་དག་ལ་དེའི་དོན་ནི་ལས་རྒྱལ་མཆོག་གི་དུས་སུ། ཡབ་ཀྱི་རྡོ་རྗེའི་མཚན་མས་སྐུལ་བྱེད་མ་མཉེས་པར་བྱས་པ་ལ་
བརྟེན་ནས། སྐུལ་བྱེད་མ་དབང་དུ་གྱུར་ཏེ་བདག་གི་འདོད་པ་ཐམས་ཅད་བསྒྲུབ་པའོ། །༽ར་མཚན་མས་རྗེས་སུ་བྱེད་པའོ། །༼ནམ་མཁའ་ཞེས་པ་འགྱུར་གསར་གཉིས་ལ་མེད་ཅིང་མི་དགོས་སོ། །༽ནམ་མཁའ་རྡོ་རྗེའི་དམ་ཚིག་ནི་སྐུལ་བྱེད་མའི་གཟུགས་སོ། །སྐུ་དེ་
ལས་ཡེ་ཤེས་ཀྱི་འོད་ཟེར་ནི་ཡེ་ཤེས་ཀྱི་སྣང་བ་འཕྲོ་བ་སྟེ། ཏིང་ངེ་འཛིན་གང་དེ་ལ་དམིགས་པ་དེ་ལ་དེ་སྐད་ཅེས་བྱའོ། །༼ཁ་ཅིག་གླན་གྱིས་མི་བསྐྱོད་པའི་ཏིང་ངེ་འཛིན་གཉིས་སྔོན་དུ་བྱས་ནས། ལས་སྦྱོར་གྱི་དུས་སུ་རང་མི་བསྐྱོད་པའི་མདུན་དུ་སྐུལ་བྱེད་མ་
བསྐྱེད་པར་བཤད་པ་བཀག་ནས། སྲུང་བའི་འཁོར་ལོ་ནས་དེ་བཞིན་ཉིད་ལས་བྱང་ཆུབ་པའི་བར་སྔོན་དུ་སོང་ནས། ཉི་མ་ལས་བྱང་ཆུབ་པ་སོགས་ལས་སྐུལ་བྱེད་མ་བསྐྱེད་དེ། སྐུ་གསུང་ཐུགས་བྱིན་རླབས་བྱས་པའི་འོག་ཏུ་དཀྱིལ་འཁོར་རྒྱལ་མཆོག་སྤྲུལ་བར་འདོད་པ་ནི་ཤིན་ཏུ་མི་འཐད་དེ།

དཀྱིལ་འཁོར་རྒྱལ་མཆོག་གི་དུས་སུ་སྐུལ་བྱེད་མ་སོར་བཞག་བྱེད་ན། དེས་དཀྱིལ་འཁོར་རྒྱལ་མཆོག་སྤྲུལ་བ་མི་འཐད་ཅིང་ལྷ་སོ་གསུམ་དུ་འགྱུར་རོ། །སྐུལ་བྱེད་མ་དཀྱིལ་འཁོར་ལ་མི་འོང་ན་གཞན་དུ་འོང་བའང་མ་བཤད་པས། དེའི་སྒོ་ནས་ལས་སྒྲུབ་པ་མི་འཐད་དོ། །
དེས་ན་སྐབས་འདི་རྣམས་དངོས་གྲུབ་བསྒྲུབ་པའི་སྐབས་ཡིན་ཞིང༌། འདི་ལ་སྙོམས་པར་འཇུག་པའི་ཆོ་ག་མ་གཏོགས་པ་ལས་སྒྲུབ་པ་གཞན་མ་བྱུང་བས། སྔར་བཤད་པ་ལྟར་ལས་བསྒྲུབ་པར་གླན་གྱིས་བཤད་པ་ལྟར་ལེགས་པ་ཡིན་ནོ།། ༈ དེ་ནས་ཞེས་བྱ་
བ་ལ་སོགས་པ་ལ། ནོར་དང་འབྲུ་ཐམས་ཅད་ལ་སེམས་པ་ནི་བསམ་པ་ཐམས་ཅད་དེ། ཐམས་ཅད་ལ་བསམ་པ་སྟེ་སེམས་ཤིང་རེ་བའོ། །གང་ཟག་དེ་རྡོ་རྗེ་དང་འདྲ་བར་ཐོགས་པ་མེད་པར་ལོངས་སྤྱོད་ཅིང་དམིགས་པར་ཏེ་སྐྱོང་བར་བྱེད་པས་ན། 
རྡོ་རྗེ་ལོངས་སྤྱོད་པ་སྟེ་དེ་སྐད་ཅེས་བྱ་བ་ལ་སྙོམས་པར་ཞུགས་ནས། ཏིང་ངེ་འཛིན་གྱི་འཁོར་ལོའི་ཚུལ་ཞེས་བྱ་བ། གནོད་གནས་ཀྱི་ཏིང་ངེ་འཛིན་གྱི་ཁྱད་པར་ས་བོན་གང་གིས་བསྐྱེད་པ་འདི། ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །
ཛྃ་སངས་རྒྱས་ཞེས་བྱ་བ་ལ་སོགས་པ་ལ། ནམ་མཁའི་དབྱིངས་ཀྱི་དབུས་སུ་གནས་པར་ནི་སྟོང་པར་བསྒོམ་པའོ། །དེའི་ངང་ནས་སངས་རྒྱས་ནི་ཏེ་གནོད་གནས་སོ། །གནོད་གནས་དེ་ཉིད་འདིར་སྙིང་པོར་གྱུར་པས་ན་དཀྱིལ་ལོ། །༼
ནི་ཛམྦྷ་ལ་ཞེས་པའི་མིང་ཡིག་དང་པོ་ཛ་ལ་མ་ཡིག་ཀླད་ཀོར་དུ་བྱིན་པའོ། །དེ་ལ་ཛམྦྷ་ནི་རྨུགས་པ་དང༌། ལ་ནི་ལེན་པའམ་འཛིན་པ་ཡིན་པ་ལ་བསམས་ནས་རྨུགས་འཛིན་དུ་བསྒྱུར། ཡང་ཛམྦྷ་ལ་ལ་ངེས་ཚིག་གིས་སྟམྦྷ་གནོན་པ་དང༌། ཨ་ལཱ་ཡ་ཞེས་པ་གནས་ཡིན་པ་ལ་བསམས་

ནས་གནོན་གནས་སུ་བསྒྱུར། ཁ་ཅིག་གིས་རྨུགས་པའི་སྒོ་ནས་གནོད་པ་བྱེད་པ་ལ་བསམས་ནས་གནོད་གནས་སུ་བསྒྱུར་རོ། །༽མཎྜལ་ལའི་ལ་ནི་སྙིང་པོ་དེ་ལེན་ཅིང་སྐྱེད་པས་ན་སངས་རྒྱས་དཀྱིལ་འཁོར་ཏེ་ས་བོན་ཛྃ་ཡིག་པད་ཟླའི་སྟེང་དུ་བསམ་མོ་ནོ། །དེ་ལ་སངས་
རྒྱས་ཀུན་ཞེས་བྱ་བ་ནི་གསེར་ལ་སོགས་པའི་རིན་པོ་ཆེའི་རིགས་དང་ལྡན་པ་སྟེ་དེར་གཏོགས་པ་ཐམས་ཅད་འོ། །ཆོ་ག་ཡིས་ཞེས་བྱ་བ་ས་བོན་ཛཾ་ཡིག་ལས་འོད་ཟེར་སྤྲོས་༼སངས་རྒྱས་ཀུན་གྱི་ཆོ་ག་ཡིས། །ཞེས་པ་ལས། ཆོ་ག་ཡིས་ནི་སངས་རྒྱས་ཀུན། ཞེས་
པ་བདེའོ། །༽པས་བ་དང་བསྡུ་བའི་སྦྱོར་བས་རྡོ་རྗེ་སྟེ་གནོད་གནས་སྒོམ་པ་པོས་ས་བོན་ལ་དབབ་པར་བྱ་ཞིང་ནང་དུ་བསྟིམ་པར་བྱའོ་སྟེ། ས་བོན་དེ་ཡོངས་སུ་གྱུར་པ་ལས། བཱི་ཛ་པུ་ར་ཛཾ་གྱིས་མཚན་པ། དེ་ལས་གནོད་སྦྱིན་ཆེན་པོ་གནོད་གནས་
གསེར་གྱི་མདོག་ཅན་གསུས་པ་ཆེ་བ་མིའུ་ཐུང་གི་གཟུགས་ཅན་ཞལ་གསུམ་པ། ཕྱག་དྲུག་པ་ལག་པ་གཡས་རྣམས་ཀྱིས་བཱི་ཛ་པུ་ར་དང་ལྕགས་ཀྱུ་དང་མདའ་ཐོགས་པ། གཡོན་རྣམས་ལས་གཅིག་གིས་ཏེ་དང་པོས་རང་གི་རིག་མ་རང་དང་འདྲ་བ་
ལ་འཁྱུད་པ་ལ་བརྩོན་པ་གཡོན་གྱི་གཞན་འོག་མ་གཉིས་ཀྱིས་ཞགས་པ་བཟང་པོ་དང་བཅས་པའི་ནེའུ་ལེ་དང་གཞུ་འཛིན་པ། ཐོར་ཚུགས་དང་དབུ་རྒྱན་དུ་རྡོ་རྗེ་ཅན་ཏེ་རྡོ་རྗེ་འཆང་ཡོད་པ་འདི་ལྟ་བུའི་ཚུལ་དུ། བདག་ཉིད་གནོད་གནས་སུ་
རྫས་སྒྲུབ་པ་ལ་བསྒོམ་པར་བྱ་ཞིང༌། སངས་རྒྱས་ལྔ་ཞེས་བྱ་བ་རྣམ་པར་སྣང་མཛད་ལ་སོགས་པ། ཆོ་ག་ཡིས་ཞེས་བྱ་བ་རིམ་གྱིས་མགོ་བོ་དང་ལྐོག་མ་དང་སྙིང་ག་དང་ལྟེ་བ་དང་བྱིན་པ་རྣམས་སུ། ཨོཾ་ལ་སོགས་པའི་ས་བོན་ལས་བྱུང་བ་བསྒོམ་

པར་བྱའོ། །དེ་ནས་རང་གི་མདུན་དུ་རིན་པོ་ཆེ་ལ་སོགས་པའི་སྣོད་དུ་རང་གི་སྙིང་ག་ལས་རང་དང་འདྲ་བའི་གནོད་གནས་ཕྱུང་ལ། བསྟིམ། སྔ་མ་བདག་བསྐྱེད་བཞིན་དུ་སྟོང་པར་སྦྱང་བ་སོགས་ཐམས་ཅད་བྱས་ནས་མདུན་
གྱི་དེའི་ཅོད་པན་དུ། བདེ་བ་ཆེན་པོ་རྡོ་རྗེ་འཆང་རང་གི་ཕྱག་རྒྱ་དང་བཅས་པའི་བྱང་ཆུབ་ཀྱི་སེམས་ཞེས་པ་དང་ཡི་གེ་ཛྃ་ལས་བྱང་ཆུབ་ཀྱི་སེམས་ཞེས་སོ་སོར་བཤད་དགོས་པའི་དང་པོའི་དོན་ནི། རིགས་བདག་རྡོ་རྗེ་འཆང་ཡབ་ཡུམ་སྙོམས་པར་ཞུགས་པའི་སྦྱོར་
མཚམས་ནས་བབས་པའི་བྱང་ཆུབ་ཀྱི་སེམས་ཀྱི་རྒྱུན་གྱིས་དབང་བསྐུར་བར་བསམས་ལ། ཞེས་པའོ། །གཉིས་པའི་དོན་ནི་གནོད་གནས་དེའི་མགོར་ཆུའི་སྐད་དོད་ཛཱ་ལ་ཞེས་པའི་མིང་ཡིག་དང་པོ་ལ་ཐིག་ལེ་བྱིན་པའི་ཡི་གེ་ལས་ཆུ་བྱང་ཆུབ་ཀྱི་སེམས་ཀྱི་རྡོ་རྗེ་བདུད་
རྩིའི་ཆུར་བསྐྱེད་པ་ཨོཾ་ཛཾ་བྷ་ལ་ཛཱ་ལེན་དྲཱ་ཡེ་སྭཱ་ཧཱ། ཞེས་བྱ་བའི་སྔགས་འདོན་པ་སྔོན་དུ་འགྲོ་བས་བསྒོམས་ལ་སྦྱིན་པར་བྱའོ། །དེ་ལྟར་སྦྱིན་པ་ནི། རྡོ་རྗེ་སེམས་དཔའི་ཆོ་ག་ཡིས། །དབུ་རྒྱན་དེ་ལ་རྣམ་པར་བསམ། །ཞེས་བྱ་བའོ། །དེ་ལྟར་
བྱས་པས་ནི་དེ་མཉེས་ཤིང་སྒྲུབ་༼ཛཱ་ལ་ནི་ཆུའོ། །ཨི་ནི་དབང་པོའོ། །༽པ་པོའི་བསམ་པ་ཡོངས་སུ་རྫོགས་པར་བྱེད་དོ། །རྡོ་རྗེའི་ཕྱག་རྒྱ་ནི་མི་ཕྱེད་པའི་གནོད་གནས་ཀྱི་ཕྱག་རྒྱའོ། །དེ་ཉིད་འདའ་བར་མི་བྱ་བས་ན་དམ་ཚིག་གོ། དེས་རྫས་སྒྲུབ་
པ་ནི་རྫས་སྐྱེད་པའོ། །དེ་ཉིད་ནི་ཏོག་དང་ལྡན་པར་མཐོ་ཞིང་དབལ་ཏེ་ནུས་པ་དང་ལྡན་པའི་ཏིང་ངེ་འཛིན་གང་ཡིན་པ་དེ་ལ་ཡང་དེ་སྐད་ཅེས་བྱའོ།། ༈ དེ་ནས་ཞེས་བྱ་བ་ལ་སོགས་པས་ནི། གནོད་སྦྱིན་མོ་སྒྲུབ་པ་གསུངས་པ་ཡིན་

ཏེ། རྡོ་རྗེ་ནི་མཁའ་འགྲོ་མ་རྣམས་སོ། །འདོད་པ་ནི་དེ་དག་གི་གཟུགས་ལ་སོགས་པའི་ཡུལ་རྣམས་སོ། །དེ་རྣམས་ལ་ཉེ་བར་ལོངས་སྤྱོད་པའི་དཔལ་ནི་རྣམ་པར་རོལ་པ་སྟེ། ཏིང་ངེ་འཛིན་གང་ལ་མིང་དེ་སྐད་ཅེས་བྱ་བ་ལ་སྙོམས་པར་ཞུགས་ནས། གནོད་
སྦྱིན་མོ་ཐམས་ཅད་ཀྱི་དམ་ཚིག་རྫོགས་པར་བྱེད་པ་རྡོ་རྗེའི་ཚིག་སྟེ། ས་བོན་གྱི་ཡི་གེ་འོག་ནས་བཤད་པ་འདི། ཉིད་ཀྱི་སྐུ་ལ་སོགས་པ་ལས་ངེས་པར་ཕྱུང་བ་ནི་ཞེས་བྱ་བའོ། །མཁའ་དབྱིངས་རྡོ་རྗེ་ཞེས་བྱ་བ་ལ་སོགས་པ་ལ། འཇམ་པའི་དབྱངས་ཀྱི་དང་
པོ་སྦྱོར་བ་དང༌། དཀྱིལ་འཁོར་རྒྱལ་མཆོག་གཉིས་སྔོན་དུ་བྱ་ནམ་མཁའི་དབྱིངས་ཀྱི་རྡོ་རྗེའི་དབུས་གནས་པར་ཞེས་པ་ནི་རྡོ་རྗེའི་སའི་སྔོན་དུ་ཡེ་ཤེས་ཀྱི་ས་སྒོམ་པའོ། །༼ཀྵི་ནི་གནོད་སྦྱིན་མོའི་སྐད་དོད་ཡཀྵི་ཞེས་པའི་མིང་ཡིག་ཐ་མ་ལ། ཐིག་ལེ་ཀླད་ཀོར་དུ་བྱིན་པའོ། །མིང་ཡིག་རེ་རེ་བ་
ས་བོན་དུ་བྱེད་པ་གཞན་རྣམས་ལ། མིང་ཡིག་གི་དང་པོ་ལ་ཐིག་ལེ་སྟེར་བ་དང༌། འདི་མི་འདྲ་བ་ནི། ཡཀྵ་ཞེས་པ་གནོད་སྦྱིན་ཡིན་པ་ལ། ཀྵི་ཞེས་པས་མོར་མཚོན་པས། ཡ་ཐུན་མོང་བ་དང༌། ཐུན་མོང་མིན་པར་སོང་བས་ཡིན་པ་འདྲའོ། །༽རྡོ་རྗེ་སའི་སྟེང་དུ་ལ་ཡི་གེ་ཀྵི་
ལས་བྱུང་བའི་ཁང་པ་བརྩེགས་མ། གྲུ་བཞི་ལྷམ་པ་རབ་ཏུ་བཟང་ཞེས་དང་ལ་སོགས་པས་ཐམས་ཅད་རིན་ཆེན་གཞི་ལས་བྱས། ཞེས་པའི་ཡོན་ཏན་དང་ལྡན་པ་བསམ་པའོ། །མེ་ཏོག་སྤོས་ཀྱིས་ཀུན་ཏུ་འཁྲིགས་ཞེས་བྱ་བ་ནི། གནོད་སྦྱིན་མོ་
རྣམས་ལ་མེ་ཏོག་ལ་སོགས་པ་ཕྱི་དང་ནང་གི་བདུད་རྩིའི་མཆོད་པ་རྣམས་ཀྱིས་ལེགས་པར་མཆོད་ལ། ལས་རྒྱལ་མཆོག་གི་དུས་སུ་རང་གི་ཏིང་ངེ་འཛིན་སེམས་དཔའི་འོད་ཟེར་གྱིས་གནོད་སྦྱིན་མོ་ཞེས་བྱ་བ་གནོད་སྦྱིན་མོ་བཀུག་པའི་ཚོགས་

ཀྱིས། ནམ་མཁའི་དབྱིངས་ཞེས་བྱ་བ་ནམ་མཁའི་ཁམས་ཏེ། དེ་ཡོངས་སུ་གང་བར་བསམ་པར་བྱའོ། །རང་གི་རྡོ་རྗེ་གསུམ་གྱི་སྦྱོར་བསྟེ་སེམས་དཔའ་གསུམ་གྱི་འོད་ཟེར་གྱིས་དབབ་ཅེས་བྱ་བ་ནི་གཞལ་ཡས་ཁང་གི་ནང་དུ་གཞུག་པའོ། །གཟུགས་ཀྱི་སྤྲིན་
དག་རྣམ་བསམས་ལ། །ཞེས་བྱ་བ་ནི། དེའི་འོག་ཏུ་གནོད་སྦྱིན་མོའི་གཟུགས་ཀྱི་ཚོགས་མ་ལུས་པ་གནོད་སྦྱིན་མོ་གཅིག་གི་གཟུགས་སུ་བསམ་པའོ། །སྐུ་གསུམ་ཞེས་བྱ་བ་ལ་སོགས་པ་ལ། རྡོ་རྗེ་གསུམ་སྟེ་འབྲུ་གསུམ་གནས་གསུམ་དུ་བཀོད་པ་ལས་བྱེ་བྲག་གིས་
ཞེས་བྱ་བ་ནི། རྡོ་རྗེ་གསུམ་གྱི་ལྷ་གསུམ་སྤྱན་དྲངས་པས་སྐུ་ལ་སོགས་པ་སོ་སོར་བྱིན་གྱིས་བརླབས་པས་གནོད་སྦྱིན་མོ་དེའི་གཟུགས་ཀྱི་སྤྱི་བོ་ལ་༼ལུས་གསུམ་རྡོ་རྗེའི་བྱེ་བྲག་གིས། །ཞེས་པ་ལས། རྡོ་རྗེ་གསུམ་ལས་ཁྱད་པར་གྱིས་ཞེས་པ་འགྲེལ་པ་དང་མཐུན་ནོ། །༽སོགས་པའི་
གནས་ལྔར་བསམ་གཏན་ཏེ་ས་བོན་ལས་རིགས་ལྔར་བྱ་བ་བསམ་པར་བྱའོ། །སྒྲུབ་པ་པོས་རྡོ་རྗེ་འཇམ་དཔལ་དམར་པོ་ཞལ་གསུམ་ཕྱག་དྲུག་པའི་ཏིང་ངེ་འཛིན་ལ་གནས། ནས་བྱའོ། ཞེས་པ་ནི་སྒྲུབ་པ་པོ་སྟེ། སྒྲུབ་པ་པོ་དེས་དབུ་རྒྱན་ཞེས་བྱ་བ་གནོད་སྦྱིན་
མོའི་སྤྱི་བོར་ཁྲོ་བོ་སྟེ་གཤིན་རྗེ་གཤེད་ལ་སོགས་པ་གང་ཡང་རུང་བ་གནོད་སྦྱིན་མོ་དེ་གནོན་པའི་དོན་དུ་བསྒོམ་པར་བྱའོ། །སྙིང་གར་ཞེས་བྱ་བ་གནོད་སྦྱིན་མོའི་སྙིང་གའི་པདྨའི་ལྟེ་བ་ལ། སྔགས་ཀྱི་ཚིག་ཅེས་པ་ཡི་གེ་ཀྵིཾ་བསྒོམས་ལ། རྡོ་རྗེ་དང་པདྨའི་སྦྱོར་
བ་སྟེ་རང་དང་སྙོམས་པར་ཞུགས་པ་བརྩམ་པར་བྱའོ། །གནོད་སྦྱིན་མོ་ཐམས་ཅད་དང་མཉམ་པ་ཉིད་ནི་གཅིག་ཏུ་བྱས་པའོ། །དེ་ཉིད་གནས་པ་སྟེ་དེ་ལ་རོལ་བའོ། །དེའི་སྒོམ་པ་ནི་ཡང་དང་ཡང་དུ་སློབ་པར་བྱེད་པའོ། །དེ་ཉིད་རྡོ་རྗེ་ལྟར་མི་ཕྱེད་པའི་ཏིང་ངེ་འཛིན་

གང་ཡིན་པ་དེ་ལ་དེ་སྐད་ཅེས་བྱའོ།། ༈ དངོས་གྲུབ་ཕྲ་མོ་སྟེ་དམན་པ་རྣམས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། རྡོ་རྗེའི་སྔགས་ནི་དེ་བཞིན་གཤེགས་པ་རྣམས་སོ། །དངོས་གྲུབ་ནི་ལྷ་མོ་རྣམས་སོ། །དེ་རྣམས་
ཀྱི་རྣམ་པར་འཕྲུལ་པ་ནི་སྙོམས་པར་འཇུག་པའི་བྱ་བ་སྟེ། དེ་གང་དུ་སྟོན་པའི་ཏིང་ངེ་འཛིན་དེ་ལ་སྙོམས་པར་ཞུགས་ནས། ཕྲ་མོ་སྟེ་འཇིག་རྟེན་པའི་མཁའ་འགྲོ་མ་༼རྡོ་རྗེའི་སྔགས་ཐམས་ཅད་དང་ཟེར། ༽དེ་རྣམས་ཀྱི་སྒོ་ནས་དངོས་གྲུབ་ཐོབ་པའི་ཐབས། ཉིད་
ཀྱི་སྐུ་དང་གསུང་དང་ཐུགས་རྡོ་རྗེ་ལས། མཁའ་འགྲོ་མ་དེ་དག་ཉིད་ཀྱི་ལུས་དང་ངག་དང་ཡིད་ཀྱི་རྫུ་འཕྲུལ་རབ་ཏུ་སྟོན་པས་ཕྱུང་ཞིང་གསུངས་སོ། །དེ་རྣམས་ཀྱི་རྫུ་འཕྲུལ་ཇི་ལྟར་གསུངས་ཞེ་ན། སྐུ་དང་གསུང་ཐུགས་ཞེས་བྱ་བ་ལ་སོགས་པ་སྟེ། གཟུགས་སྣ་
ཚོགས་ལེན་པས་སྐུ་ཡང་དག་པར་གྲུབ་པ་དང༌། སྒྲ་སྣ་ཚོགས་ཀྱིས་སྟོན་པས་གསུང་གྲུབ་པ་དང༌། རང་གིས་ཇི་ལྟར་མངོན་པར་འདོད་པའི་དོན་འཐོབ་པར་ནུས་པས་ཐུགས་ཡང་དག་པར་གྲུབ་པའོ་ས་རྡོ་རྗེ་མཁའ་འགྲོ་མར་བཤད་དེ། དེ་རྣམས་
ཀྱི་གཟུགས་འཛིན་པ་ནི་དེ་དང་འདྲ་བའོ། །ཤིན་ཏུ་གསལ་བས་ན་འོད་བཟང་པོ་སྟེ་སྣང་བའོ། །འཛམ་བུ་ཆུ་བོའི་གསེར་འོད་འདྲ། །ཞེས་བྱ་བ་ནི་༼སེམས་ཡང་དག་པར་གྲུབ་པར་གསུངས་སོ་ཟེར། ༸སངས་རྒྱས་ཏེ་རྡོ་རྗེ་མཁའ་འགྲོ་མའོ། །དེ་རྣམས་ཀྱི་གཟུགས་ཟེར། 
༽མཁའ་འགྲོ་མ་དེ་དག་གི་ཁ་དོག་གི་ཕྱོགས་གཅིག་ཉེ་བར་མཚོན་པའི་མཚན་ཉིད་ཀྱིས་ན་གསེར་དང་ལ་སོགས་པས་པདྨ་རཱ་ག་ལ་སོགས་པའི་མདོག་ཅན་ནོ། །དངོས་གྲུབ་ཕྲ་མོའམ་དམན་པ་ནི་རང་གི་ངོ་བོ་ཡོངས་སུ་སྒྱུར་བ་ལ་སོགས་པའི་མཚན་ཉིད་ཅན་གྱི་

ཐབས་ཀྱི་དངོས་གྲུབ་དམན་པ་སྟེར་བ་སྟེ་དེ་ལ་གནས་པའོ། །༼དེ་དག་གིས་ནི་འཇིག་རྟེན་པའི་མཁའ་འགྲོ་མ་རྣམས་ཀྱི་ལུས་ངག་ཡིད་གསུམ་གྱི་རྫུ་འཕྲུལ་དང༌། རྡོ་རྗེ་མཁའ་འགྲོ་མའི་གཟུགས་འདྲ་བ་འཛིན་ནུས་པར་བཤད་པས་དེས་མཚོན་ནས་རྡོ་རྗེ་མཁའ་འགྲོ་མ་རྣམས་
ཀྱི་སྐུ་གསུང་ཐུགས་ཀྱི་རྫུ་འཕྲུལ་མཆོག་ཏུ་གྱུར་པ་ཡང་ཤེས་པར་བྱའོ། །༽དེ་ནི་རྡོ་རྗེ་མཁའ་འགྲོ་དང་འཇིག་རྟེན་པའི་མཁའ་འགྲོ་མ དང་སྒྲུབ་པ་པོ་གཉིས་འི་སྙོམས་པར་འཇུག་པའི་འབྲས་བུའི་དབྱེ་བ་བསྟན་པར་བྱ་བའི་ཕྱིར། མི་སྣང་ལ་སོགས་ཞེས་བྱ་བ་ལ་
སོགས་པ་གསུངས་ཏེ། རྡོ་རྗེ་མཁའ་འགྲོ་མ་ཇི་ལྟ་བུ་ཞེ་ན་མི་སྣང་བ་ནི་དེ་དང་སྙོམས་པར་ཞུགས་པས་རླུང་དྷཱུ་ཏཱིར་ཐིམ་ནས་སྟོང་པ་བཞིའི་རིམ་གྱིས་དངོས་པོ་མེད་པར་བྱས་པ་སྟེ་འོད་གསལ་དུ་འཇུག་པའོ། །དེ་ལ་སོགས་པ་ནི་འོད་གསལ་དེ་ལས་ཚུར་ལ་སྒྱུ་མའི་སྐུར་
ལྡང་བ་དང་ལ་སོགས་པས་མན་ངག་ཁྱད་པར་ཅན་སྟེར་བ་དང་རྒྱུད་བྱིན་གྱིས་རློབ་པ་སོགས་གང་ཡིན་པ་དེ་ནི། མི་སྣང་བ་ལ་སོགས་པ་དེ་འདྲ་བ་བྱེད་ནུས་པ་ཅན་གྱི་རྡོ་རྗེ་མཁའ་འགྲོ་མའོ་སྟེ། རྡོ་རྗེ་མཁའ་འགྲོ་མ་རྣམས་སོ། །དེ་རྣམས་ཀྱི་གྲུབ་
པ་སྟེ་དེ་རྣམས་དང་སྒྲུབ་པ་པོ་སྙོམས་པར་འཇུག་པས་ནི་སྒྲུབ་པ་པོ་ཚེ་འདི་ཉིད་ལ་གཙོ་བོ་རྡོ་རྗེ་སེམས་༼མི་སྣང་སོགས་ཅན་དང་གྲུབ་ན་ཞེས་པ་ལྟར་དེ་འདྲ་བའི་ནུས་པ་ཅན་ཞེས་བྱའོ། །༽དཔར་འགྱུར་རོ། །གནོད་སྦྱིན་རྒྱལ་པོ་ནི་འཇིག་རྟེན་པའི་མཁའ་
འགྲོ་མ་རྣམས་ཏེ། དེ་རྣམས་༼འཇམ་པའི་འོད་དང་འདྲ་བར་འགྱུར། །ཞེས་པ་ལས། མངའ་བདག་རྡོ་རྗེ་འཛིན་པར་འགྱུར་ཞེས་པ་འགྲེལ་པ་དང་མཐུན་ནོ། །འདི་ནི་ཕོ་ཉ་ལྷན་སྐྱེས་ལ་བརྟེན་ནས། ལམ་བགྲོད་པ་སྟེ་ཕོ་ཉ་མོ་མཐར་ཐུག་གོ། ༸གནོད་སྦྱིན་རྒྱལ་མོ་དང་གྲུབ་ཚེ་ཟེར།

༽དང་སྒྲུབ་པ་པོ་སྟེ་གྲུབ་པ་སྙོམས་པར་འཇུག་པས་ནི་རི་ལུ་ལ་སོགས་པའི་གྲུབ་པའི་རྫས་བྱིན་པས་སྔགས་ལ་མཆོག་ཏུ་གཞོལ་བའི་རིག་པ་འཛིན་པ་དག་གིས་དབང་པོར་འགྱུར་རོ། །ཞེས་བྱ་བ་སྟེ། མཁའ་འགྲོ་མ་གཉིས་བསྟེན་པའི་འབྲས་བུ་མཆོག་དམན་གྱི་ཁྱད་པར་
རོ། །༼ཕྱི་མ་འདི་ནི་ཕོ་ཉ་མོ་ཞིང་སྐྱེས་དངོས་སམ། དེ་དང་འདྲ་བའི་ནུས་པ་ཅན་རྣམས་ཡིན་ལ། དེ་ལ་རིགས་མཐུན་པའི་འགྲོ་བའི་ཕོ་ཉ་མོ་སྔགས་སྐྱེས་ཁྱད་པར་ཅན་དང༌། སྒྲུབ་པ་པོ་ཁྱད་པར་ཅན་གཉིས་ཚོགས་པས་སྔར་བཤད་པ་ལྟར་གྱི་མི་སྣང་བ་དང་ལྡང་བ་འགྲུབ་པ་ནི། ཕོ་ཉའི་ལམ་གྱིས་རོ་རྐྱང་
གི་རླུང་དབུ་མར་འཇུག་པའི་སྲོག་རྩོལ་གྱི་གནད་དཔལ་རྡོ་རྗེ་འཕྲེང་བ་སོགས་ཀྱི་དགོངས་པ་ལེགས་པར་ཤེས་པ་ལ་རག་ལས་ཏེ་ཤིན་ཏུ་རྟོགས་པར་དཀའོ། །༽དེ་ལ་ཞེས་བྱ་བ་ལ་སོགས་པས་ནི། མཁའ་འགྲོ་མ་གཉིས་པོ་འདི་དག་གི་སྒྲུབ་པ་སྟོན་ཏེ། རྡོ་རྗེའི་དངོས་གྲུབ་ནི་ལྷ་མོ་
རྣམས་ཏེ། ཐམས་ཅད་དོ། །དེ་རྣམས་ཀྱི་གཟུགས་གསང་བ་ནི་གཞན་ལ་སྦེད་པའི་རང་གི་གཉུག་མའི་གཟུགས་ཕུན་སུམ་ཚོགས་པའོ། །དེ་ལ་སྟེ་དེ་དགུག་པའི་སྔགས་ཀྱི་དངོས་གྲུབ་ནི་ཀླགས་པས་མཁའ་འགྲོ་མ་གཉིས་འགྲུབ་པའི་སྔགས་ཀྱི་ཚིག་རྣམས་
སོ། །མཁའ་འགྲོ་མའི་རང་གཟུགས་ཇི་ལྟ་བུ་ཞེ་ན། མཛེས་པའི་གཟུགས་ཞེས་བྱ་བ་ལ་སོགས་པ་གསུངས་ཏེ། མཛེས་པའི་གཟུགས་ནི་འོད་ཟེར་ཤིན་ཏུ་འབར་བས་ལྷམ་མེར་བྱས་པའི་འོད་གསལ་བ་སྟེ། དེ་འདྲ་བའི་གཟུགས་རྣམས་ཏེ་ཁ་དོག་མི་འདྲ་བ་ཐམས་ཅད་
ཀྱིས་འཇིག་རྟེན་གྱི་ཁམས་ནི་ཐམས་ཅད་དུ་རྒྱུ་བ་དེ་མཐོང་བ་ཉིད་ཀྱིས་ཚིམ་ཞིང་ཀུན་ཏུ་དགའ་བར་འགྱུར་བ་སྔགས་ཀྱི་དངོས་གྲུབ་ཐོབ་པའི་སྒྲུབ་པ་པོ་དེས་མཐོང་བར་འགྱུར་རོ། །གཙུག་ཏོར་ཞེས་བྱ་བ་ལ་སོགས་པ་ལ། གཙུག་ཏོར་ནི་གཙུག་ཏོར་འཁོར་ལོས་སྒྱུར་

བའི་སྔགས་པའོ། །ཐམས་ཅད་གྲུབ་པ་ནི་ཞེས་བྱ་བ་ནི་གཙུག་ཏོར་དང་དེའི་སྔགས་ཀྱི་སྒྲུབ་པ་ནི་འཇིག་རྟེན་པའི་ལྷ་མོ་སྟེ་མཁའ་འགྲོ་མ་ཐམས་ཅད་ཀྱི་གྲུབ་པ་སྟེ་སྒྲུབ་པ་པོ་ལའོ། །ཡིད་བཞིན་ནོར་བུའི་བདག་པོར་འགྱུར། །ཞེས་བྱ་བ་
ནི། མྱུར་བར་འགྲུབ་པར་༼སྔགས་སོ་ཟེར། ༽བྱེད་པས་ཡིད་བཞིན་གྱི་ནོར་བུ་དང་འདྲ་བར་འདོད་པའི་དོན་ཕོ་ཉ་མོའ་བྱ་བ་སྒྲུབ་པར་འགྱུར་རོ། །ཅི་ཐབས་དེས་འཇིག་རྟེན་པའི་མཁའ་འགྲོ་མ་འདི་དག་ཁོ་ན་སྒྲུབ་པར་བྱེད་དམ་ཞེ་ན། སངས་རྒྱས་
བྱང་ཆུབ་ཅེས་བྱ་བ་ལ་སོགས་པ་གསུངས་ཏེ། ༼གཙུག་ཏོར་འཁོར་སྒྱུར་གྱི་ཏིང་ངེ་འཛིན་གཉིས་སྔོན་དུ་བཏང་ནས། ལས་རྒྱལ་མཆོག་གི་དུས་སུ་མཁའ་འགྲོ་མ་གཉིས་སྒྲུབ་པར་འདོད་ན། གུར་ནས་གསུངས་པའི་གཙུག་ཏོར་འཁོར་སྒྱུར་གྱི་ཕྲེང་སྔགས་སྤེལ་ཚིག་དང་བཅས་པ་བཟླའོ། །
ཕྱི་མ་ལ་ནི་གནོད་སྦྱིན་མོ་བཞིན་དུ་སྙོམས་འཇུག་བྱ་བས་སྒྲུབ་དགོས་པ་འདྲའོ། །༽སངས་རྒྱས་ཀྱི་བྱང་ཆུབ་ནི་རྡོ་རྗེའི་མཁའ་འགྲོ་མ་རྣམས་ཏེ་དེ་ཡང་སྒྲུབ་པར་བྱེད་པའོ། །འདི་དག་འབའ་ཞིག་བྱེད་པར་མ་ཟད་ཀྱི་གཞན་ཡང་སངས་རྒྱས་རྡོ་རྗེ་རབ་བསྒོམ་པའོ། །
ཞེས་བྱ་བ་སྟེ། སངས་རྒྱས་ཉིད་དང་རྡོ་རྗེ་འཆང་བ་ཉིད་སྒྲུབ་པའོ། །ཞེས་བཅོམ་ལྡན་འདས་བསམ་པ་ཐམས་ཅད་ཡོངས་སུ་རྫོགས་པར་བྱེད་པའི་རྡོ་རྗེ་ནི་རྡོ་རྗེ་འཆང་སྟེ། དེས་དེ་སྐད་ཅེས་བཀའ་སྩལ་ཏོ།། ༈ དེ་ལྟར་རིམ་པ་གཉིས་ཀྱི་
བྱ་བ་བྱས་པའི་རྣལ་འབྱོར་པས། གནོད་སྦྱིན་མོ་ལ་སོགས་༼ཅེས་པ་ནི་མིང་གི་རྣམ་གྲངས་སམ། ཡང་ན་སློབ་པ་དང་མི་སློབ་པའི་ཟུང་འཇུག་གོ། ༽པའི་ཕྱག་རྒྱ་འཐོབ་པའི་ཐབས་བསྟན་ནས། ཐབས་དེས་ཕྱག་རྒྱ་མོ་རྙེད་ན་དེ་དང་ལྷན་ཅིག་ཏུ་སྤྱད་པའི་རིམ་པ་བསྟན་

པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ནི་སྐུ་རྡོ་རྗེ་ལ་སོགས་པའོ། །དེ་རྣམས་ཀྱི་སྐུ་ལ་སོགས་པའི་རིག་པའི་བརྟུལ་ཞུགས་ནི་ཆ་ལུགས་ཀྱི་ཁྱད་པར་རོ། །དེ་ཡང་དག་པར་ལེན་པའི་སྤྱོད་པ་སྟེ་
དེ་ལ་སློབ་པའོ། །དེ་དག་ཉིད་ཀྱི་སྐུ་རྡོ་རྗེ་ལ་སོགས་པའི་རང་གི་ངོ་བོ་སྟོན་པས་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་བ་ནི་གསུངས་པའོ། །སྐུ་ཞེས་བྱ་བ་ལ་སོགས་པ་ལ། རྣམ་པར་སྣང་མཛད་ལ་སོགས་པའི་རྣལ་འབྱོར་པ་གསུམ་༼
དེ་དག་ཁོ་ན་ཉིད་སྐུ་ལ་སོགས་པའི་རང་གི་ངོ་བོ་ཟེར། ༽པོ་རྣམས་ཀྱིས། ལུས་སྐུ་རྡོ་རྗེ་དང་ངག་གསུང་རྡོ་རྗེ་དང་སེམས་ཐུགས་རྡོ་རྗེར་སྒོམ་པ་ནི་རང་ཚུལ་ལམ་རང་གཟུགས་ཉིད་ཀྱིས་ཞེས་བྱ་བ་རང་དང་ཕྱག་རྒྱ་མ་གཉིས་ཀ་འབག་དང་རྒྱན་དང་གོས་ལ་སོགས་
པས་ལྷའི་ཆ་ལུགས་སུ་བསྒྱུར་བ་ཉིད་ཀྱིས་བསྒོམ་པར་བྱའི། ཆ་ལུགས་བསྒྱུར་བ་མེད་པར་སེམས་ཀྱིས་བསྒོམ་པ་ཙམ་གྱིས་ནི་མ་ཡིན་ཏེ། དེ་ལྟ་བུས་ནི་དེའི་སྐུ་ཉིད་ཅེས་བྱ་བ་འདི་ལྟར་ཕྱག་རྒྱ་ཆེན་པོའི་དངོས་གྲུབ་འཐོབ་པར་འགྱུར་རོ།། ༈ དེ་
ལ་ཞེས་བྱ་བ་ལ་སོགས་པས་ནི། རིགས་གསུམ་གྱི་སྡོམ་པ་སྟོན་ཏེ། ཐོར་ཚུགས་དབུ་རྒྱན་ཞེས་བྱ་བ་ལ་སོགས་པ་ལ། གཟུགས་༼དེའི་སྐུ་ཉིད་ཅེས་བྱ་བ་ནི་འགྱུར་གསར་གཉིས་དང་རྩ་བ་ལ་མེད་དོ། །༽ནི་རྣམ་སྣང་གི་ལྷའི་སྐུ་སྟེ་གཟུགས་དེ་ཐོར་
ཚུགས་དང་དབུ་རྒྱན་གྱིས་བརྒྱན་པ་ཆེན་པོ་སྟེ། མཐོང་ན་ཡིད་དགའ་བ་ཁ་དོག་དཀར་པོ་ལྟ་བུར་སྟེ་དེའི་རྣམ་པ་ཅན་དུ་བྱ་བའོ། །སྔགས་ཀྱི་ཞེས་བྱ་བ་ནི་སྐུ་རྡོ་རྗེ་སྟེ། དེའི་སྡོམ་པ་ནི་འོག་ནས་བཤད་པའི་ཕྱག་རྒྱ་མའོ། །ཕྱག་རྒྱ་དེས་ཀུན་ཏུ་བསྡམས་

པ་ནི་དེ་དང་ལྡན་པ་སྟེ། རྣམ་སྣང་དེ་ཤིང་ལ་སོགས་པ་ལས་ཆོ་ག་བཞིན་དུ་བྱའོ། །ལོ་གྲངས་བཅུ་དྲུག་ལོན་པ་ནི། རྒྱན་རྣམས་ཀུན་གྱིས་རྣམ་པར་ཀླུབས། །བཞིན་སྡུག་མིག་གི་དཀྱུས་རིང་བ། །རྙེད་ནས་རིག་པའི་བརྟུལ་ཞུགས་སྤྱད། །ཅེས་གསུངས་པ་
ལྟ་བུའི་ཕྱག་རྒྱ་དང་ལྷན་ཅིག། རྣམ་པར་སྣང་མཛད་ཀྱི་རྣལ་འབྱོར་པས་སྤྱོད་པ་སྤྱད་པར་བྱའོ། །ཕྱག་རྒྱ་མ་དེའི་ཆ་ལུགས་བསྒྱུར་བ་བསྟན་པ་ནི། སྤྱན་གྱི་གོ་འཕང་ལོངས་སྤྱོད་ཅིང༌། །ཞེས་བྱ་བ་སྟེ། སྤྱན་དང་འདྲ་བའི་གདོང་དང་མདོག་དང་ཕྱག་མཚན་དང་
ལྡན་པར་བྱའོ། །རྡོ་རྗེའི་མཚན་མས་བསྒོམ་པར་བྱ། །ཞེས་བྱ་བ་ལ། རྡོ་རྗེ་ནི་མི་བསྐྱོད་པ་སྟེ་མི་བསྐྱོད་པ་དེའི་མཚན་མས་ཞེས་པ་དེའི་ཞལ་དང་སྐུ་མདོག་དང༌། ཕྱག་མཚན་དང་ལྡན་པའི་ཆས་སུ་ཞུགས་པ་དང་ལྡན་པར་མི་བསྐྱོད་པའི་རྣལ་འབྱོར་པས་
བརྟུལ་ཞུགས་སྤྱད་པར་བྱའོ། །ཕྱག་རྒྱ་ནི་མཱ་མ་ཀཱི་གཟུགས་འཛིན་པའི་རིག་པའམ་མའོ། །སྔགས་ནི་རྣལ་འབྱོར་པའོ། །དེའི་ཆོ་ག་ཤེས་པ་ནི་བརྡ་ཤེས་པའོ། །སྔགས་ཀྱི་རྒྱུད་ནི་ལེགས་པར་བསླབས་ཞེས་བྱ་བ་ནི། སྒྱུ་རྩལ་རེ་བཞིའི་ལས་ཀྱི་བྱ་བ་རབ་
འབྱམས་ལ་མཁས་པ་སྟེ་དེ་ལྟ་བུ་རྙེད་ནས་བརྟུལ་ཞུགས་སྤྱད་པར་བྱའོ། །བྱ་བ་ཞེས་བྱ་བ་ལ་༼དེའི་ཆོ་ག་ཤེས་པས་ཏེ་མགོ་སྨོས་པས་ཤེས་པ་ཟེར། རྣལ་འབྱོར་པ་དེ་ཡིས་བསྟན་པའི་ཆོ་ག་ཤེས་པ་ནི་མགོ་སྨོས་པས་གོ་བའི་དབང་རྣོན་ནོ། །༽སོགས་པའི་
གཞུང་འདིས་ནི། འོད་དཔག་མེད་ཀྱི་རྣལ་འབྱོར་པས་ཆོས་༼དེ་བཞིན་ཞེས་བྱ་བ་ལ་སོགས་པས་ནི། འོད་དཔག་མེད་ཀྱི་རྣལ་འབྱོར་པའི་ཆོས་སྤྱོད་མ་སྟོན་ཏེ་ཟེར། ༽ལ་སྤྱོད་པ་སྟོན་ཏེ། དེ་བཞིན་གཤེགས་པ་ཞེས་བྱ་བ་ནི། འདིར་འོད་དཔག་ཏུ་མེད་པ་ལ་བྱ་

བར་འདོད་དེ། དེའི་བཙུན་མོ་ནི་སངས་རྒྱས་བྱང་ཆུབ་ཅེས་བྱ་བ་སྟེ། གོས་དཀར་མོའོ་ཕྱག་རྒྱ་མོ་བཤད་པས་དེ་དང་ལྷན་ཅིག་སྤྱོད་པ་ཡང་སྟོན་པ་སྟེ་བསྟན་པར་འགྱུར་རོ། །དེ་ལྟར་རིགས་གསུམ་གྱི་དམ་ཚིག་སྟེ་མི་འདའ་བའི་གི་སྡོམ་པ་སྟེ་ཕྱག་རྒྱས་
བསྡམས་པ་ནི། རིག་པའི་བརྟུལ་ཞུགས་ཆེན་པོ་སྟེ། དེ་དང་ལྷན་ཅིག་ཐོ་རངས་དང་སྔ་དྲོ་དང་ཕྱི་དྲོ་དང་སྲོད་ཀྱི་དུས་བཞིར་གསང་བའི་མཆོད་པ་སྟེ་སྙོམས་པར་འཇུག་པར་བྱ་བའོ།། ༈ སྡོང་བུ་ཞེས་བྱ་བ་ལ་སོགས་པས་ནི་སྒྲུབ་པ་པོའི་ཁ་ཟས་ཀྱི་ཆོ་
ག་བསྟན་པ་ཡིན་ཏེ། སྡོང་བུ་སོགས་ལ་ལོངས་སྤྱོད་པས་ལུས་བརྟན་པ་སྟེ་གནས་པར་བྱས་ལ། བརྟུལ་ཞུགས་ཀྱི་སྤྱོད་པ་སྤྱད་པར་བྱ་བ་སྟེ། ཟས་གོས་སོགས་སྦྱིན་བདག་ལ་ལྟོས་༼སྡོང་བུ་རྩ་བ་འབྲས་བུ་ཡི། །བཟའ་དང་བཅའ་བ་སྤྱད་པར་བྱ། །ཞེས་སོ། །༽
པ་དང་བཅས་པ་ལ་ཞུགས་པ་སྤངས་ནས་སྤྱོད་པའོ། །འོན་ཏང་མྱུར་དུ་སངས་རྒྱས་འགྱུར་ཞེས་བྱ་བ་ལ་༼སྤྱོད་པ་སྤྱད་པར་བྱ་སྟེ། དམན་པའི་འཚོ་བ་སྤོང་བའོ་ཞེས་དང་། སྤྱད་པར་བྱའོ་ཞེས་ཕོངས་པར་གནས་པ་ཡོངས་སུ་སྤོང་བའོ་ཞེས་འབྱུང་ཡང་དཀྱུས་བཞིན་ལེགས་སོ། །
༈ འདི་ལྟར་བྱེད་པ་ནི་སྤྲོས་བཅས་ལའང་ཡོད་པས་ཤིན་ཏུ་སྤྲོས་མེད་པ་ཁོ་ན་ལ་མི་སྦྱར་རོ། །༼སོགས་པས་ནི་ཕན་ཡོན་སྟོན་ཏོ།། ༈ རྟག་ཏུ་གཞན་གྱི་ནོར་རྐུ་ཞིང༌། །ཞེས་བྱ་བ་ལ་སོགས་པའི་སྡོམ་པ་ནི། ལེའུ་དགུ་པ་ལས་དགོངས་༼
སངས་རྒྱས་ནི་རིགས་ཐམས་ཅད་ཀྱི་བདག་པོ་ཡེ་ཤེས་ཀྱི་རྒྱ་མཚོ་ཆེན་པོ་སྟེ་འབྲས་བུ་དེ་དག་ཀུན་ཟླ་བ་དྲུག་ཏུ་སྤྱོད་པ་སྤྱད་པས། གདོན་མི་ཟ་བར་འཐོབ་པར་འགྱུར་རོ། །འདི་ལྟར་གསུངས་པས་གཙོ་ཆེར་རྫོགས་རིམ་པའི་སྤྱོད་པ་ལ་བྱའོ། །༽པས་བཤད་པས་རྣམ་པར་ཕྱེ་བ་དེ་བཞིན་དུ་

འདིར་ཡང་བལྟ་བར་བྱའོ། ༈ འདོད་ཆགས་རྡོ་རྗེ་ལྕགས་ཀྱུ་མོ། །ཞེས་བྱ་བ་ལ་སོགས་པས་ནི་ཡོན་ཏན་ལུག་རྒྱུད་མཱ་མ་ཀཱི་མཱ་མ་ཀཱིའི་ཁྱད་པར་སྟོན་ཏེ། ༼དེ་ལ་འདོད་ཆགས་རྡོ་རྗེ་ཞེས་པ་ནི་དེ་ལ་འདོད་པ་སྤྱད་པ་ལས་མཚན་མར་
འཛིན་པས་མི་ཕྱེད་པའི་ཡེ་ཤེས་ཀྱི་རྡོ་རྗེ་བསྐྱེད་པའོ། །ཡང་ཕྱག་རྒྱ་མ་དེ་ཉིད་ཀྱིས་དངོས་གྲུབ་འགུགས་པས་ན་ལྕགས་ཀྱུ་མའོ། །ཡོན་ཏན་སྐ་རགས་སུ་བྱས་པ་ནི་ལེའུ་བཞི་པར་བཤད་པ་བཞིན་ནོ། །༼སྐ་རགས་ཟེར། ༽དེའི་གསུང་དང་གི་རྡོ་རྗེ་སྟེ་སྐུ་དང་ཐུགས་མཆོག་ལ། ཞེས་བྱ་བ། འོད་
དཔག་ཏུ་མེད་པ་དང་རྣམ་པར་སྣང་མཛད་དང༌། མི་བསྐྱོད་པའི་སྦྱོར་བསྟེ་རྣལ་འབྱོར་པས་ཀྱང་རྣམ་པར་དབྱེ་ཞིང་བསྟེན་པར་བྱ་སྟེ། རིགས་གསུམ་ཀས་ཀྱང་མཱ་མ་ཀཱི་རིག་མར་བྱེད་པའི་ཆོ་ག་འདི་ནི་རྣམ་པ་ཀུན་ཏུ་སྟེ་ཐམས་ཅད་དུ་རིགས་ཞེས་པ་བསྔགས་པ་
ཡིན་ནོ།། ༈ བསམ་གཏན་ཞེས་བྱ་བ་ལ་སོགས་པ་ནི། ཡེ་ཤེས་ཀྱི་ཕྱག་རྒྱ་དང་ལྷན་ཅིག་སྤྱོད་པའི་ཤིན་ཏུ་སྤྲོས་མེད་ཀྱི་སྤྱོད་པ་བསྟན་པ་ཡིན་ཏེ། བསམ་གཏན་པ། ཨོཾ་ཡིག་ལ་སོགས་པའི་ཡིག་གེ་གསུམ་གྱི་རྡོ་རྗེ་ཅན་
གྱི། ཞེས་བྱ་བ་ནི་རྣམ་པར་སྣང་མཛད་ལ་སོགས་པའི་རྣལ་འབྱོར་པ་ཕྱི་རོལ་གྱི་བུད་མེད་ལ་ལྟོས་པ་མེད་པ་ལ་སྦྱིན་ནོ། །གང་སྦྱིན་ན་རང་གི་ཕྱག་རྒྱ་ནི་སྙིང་ལ་གནས་པའི་རྡོ་རྗེ་དབྱིངས་ཀྱི་དབང༌ཕྱུག་མའོ། །༼རང་གི་ཕྱག་རྒྱ་སེམས་ཀྱིས་བསམ། །
ཡིག་གསུམ་རྡོ་རྗེ་ཅན་ལ་དབུལ་ཟེར། ལྟོས་པ་མེད་པར་དབུལ་བར་བྱའོ། །ཞེས་པ་མི་དག་པས། དཀྱུས་ན་ཡོད་པ་ལྟར། ཆག་འགྱུར་ནའང་ཡོད་པ་དག་གོ། དེའི་དོན་ནི་ཁ་ཅིག། དགེ་སློང་ཚངས་སྤྱོད་པ་དང་རབ་བྱུང་གི་དབང་དུ་བྱས་ཟེར་བ་ནི་གནད་མ་རྟོགས་པ་ཡིན་ཏེ། འདི་གཙོ་བོར་རྫོགས་

རིམ་པའི་སྤྱོད་པའི་དབང་དུ་བྱས་ལ། དེའི་སྤྱོད་པ་བྱ་རན་པ་ན་ལས་རྒྱ་ལ་བརྟེན་ནས་ཉེས་མེད་དུ་འགྲོ་བའི་ཕྱིར་དང༌། རབ་བྱུང་གི་རྟེན་ལ་སྤྲོས་བཅས་དང་སྤྲོས་མེད་ཀྱི་སྤྱོད་པ་གཉིས་ཀ་ཡོད་པའི་ཕྱིར་རོ། །དེས་ན་འདི་ནི་ཕྱི་རོལ་གྱི་བུད་མེད་ཀྱི་དོད་ཡེ་རྒྱས་ནུས་ཤིང་རྣམ་གཡེང་ཆུང་བ་ལྷུར་ལེན་པའི་དབང་དུ་མཛད་པའོ། །
༽དེ་ཉིད་ཀྱི་ཕྱིར་དེ་ལྟར་བྱས་ན་སངས་རྒྱས་མཉེས་པར་འགྱུར་རོ། ཞེས་བྱ་བ་ལ་སོགས་པ་གསུངས་སོ། །སྒྲུབ་པ་པོ་ནི་ཞེས་བྱ་བ་ལ་སོགས་པ་ལ། སྒྲུབ་པ་པོ་བློ་བརྟན་ཅིང་བརྩོན་འགྲུས་དྲག་པོ་དང་ལྡན་པས། ནགས་ཚལ་ཏེ་དགོན་པ་ཆེན་པོར་བསོད་
སྙོམས་ཚོལ་ཞིང་སྤྱོད་པས་ན། ཁ་ཟས་བཟང་པོ་ལྷའི་ཞལ་ཟས་མི་དང་ཐུན་མོང་མ་ཡིན་པ། གནས་དེ་ན་གནས་པའི་ལྷ་དེ་དག་སྐྲག་ནས་ལྷ་རྣམས་ཀྱིས་བསྟར་ཞིང་སྦྱར་བའི་སྣ་ཚོགས་པའི་ཟས་རྫོགས་རིམ་པའི་ཤིན་ཏུ་སྤྲོས་མེད་ཀྱི་སྤྱོད་པ་བྱེད་པ་ལ་
སྟེར་བར་འགྱུར་ཏེ། སྒྲ་ཇི་བཞིན་པའོ།། ༈ རྡོ་རྗེ་ཞེས་༼འདིར་རྡོ་རྗེ་གསུམ་བདག་ཅན་འདས་འགྱུར། །འཇིག་པ་རྡོ་རྗེ་མི་འགྱུར་འགྱུར། །ཞེས་དང༌། རྡོ་རྗེ་གསུམ་གྱི་བདག་ཉིད་ཅན་རྣལ་འབྱོར་པ་འདས་པར་འགྱུར་ཏེ། མིའི་དངོས་པོ་ཟིལ་གྱིས་གནོན་པར་འགྱུར་རོ། །
གཞིག་པར་བྱ་བས་ན་འཇིག་པ་སྟེ་ཐ་མལ་པའི་ལུས་སོ། །དེ་གཞན་དུ་གྱུར་ནས་རྡོ་རྗེ་ལྟར་མི་ཕྱེད་ཅིང་མི་འགྱུར་བ་རྣམ་པར་མི་འཇིག་པར་འགྱུར་ཏེ། ཞེས་པ་ལེགས་སོ། །འདི་ནི་སྒྲུབ་པ་པོ་མིར་གྱུར་པ་རྡོ་རྗེ་གསུམ་གྱི་རྣལ་འབྱོར་པ་གཅིག་གིས་སྤྱོད་པ་ཟླ་བ་དྲུག་སྤྱད་པས་ཕན་ཡོན་འབྱུང་ཚུལ་སྟོན་པ་
ཡིན་ལ། མིའི་ཐ་མལ་པའི་ལུས་འཇིག་པའི་དོན་ཟིལ་གྱིས་གནོན་པ་དང༌། དེ་གཞན་དུ་གྱུར་ནས་ཞེས་པ་ནི་ལུས་ཐ་མལ་པ་ཟད་པ་དང༌། དེ་གནས་གྱུར་པ་མིན་གྱི་ལུས་ཐ་མལ་པ་དང༌། དེ་རླུང་སེམས་ཙམ་ལས་གྲུབ་པའི་རྡོ་རྗེའི་སྐུ་གཉིས་བརྗེས་པའོ། །བརྗེས་པའི་སྐུ་དེ་ཡང་རྟག་ཏུ་རིགས་

འདྲ་མི་འཆད་པ་ཡིན་པས་མི་འཇིག་པར་གསུངས་ཏེ། དེ་ལ་ཨཀྵ་ར་ཡི་གེ་ལ་བསྒྱུར་བ། འདི་དང་ཆག་གིས་བྱས་པ་ནི་འགྱུར་འཆུགས་པའོ། །སྐུ་དེ་ཡང་སློབ་པའི་ཟུང་འཇུག་ཐོག་མར་ཐོབ་པ་ནས་འབྱུང་བས། འདིའི་རྫོགས་རིམ་པའི་སྤྱོད་པ་ཡང་སྒྱུ་ལུས་ཐོབ་ནས་སྐུ་
འདིའི་དོན་དུ་སྤྱོད་པ་བྱས་པར་གསལ་ཏེ། འཕགས་སྐོར་གྱི་ཐུན་མོང་མ་ཡིན་པའི་ཆོས་སྐད་ཆེན་པོ་སྒྱུ་མའི་སྐུ་སྒྲུབ་པ་ཤེས་པ་ལ་རགས་ལས་སོ། །༽བྱ་བ་ལ་སོགས་པས་ནི། སྤྱོད་པའི་འབྲས་བུ་གསུངས་པ་ཡིན་ཏེ། རྡོ་རྗེའི་བདག་ཉིད་གསུམ་གྱི་རྣལ་འབྱོར་པས། 
འདས་པར་གྱུར་ཅིང་མིའི་དངོས་པོ་སྤངས་ཏེ། འཇིག་ཅིང་མ་རུངས་པར་འགྱུར་བ་སྟེ་ཐ་མལ་པའི་ལུས་རྣམ་པར་ཞིག་ནས། དེ་ཡོངས་སུ་གྱུར་པ་རྡོ་རྗེ་ལྟར་མི་ཕྱེད་པའི་ཡི་གེ་སྟེ། རྣམ་པར་མི་འཇིག་པར་འགྱུར་རོ་ཞེས་བྱ་བ་སྟེ། དགོངས་པས་བཤད་པའོ།།
༈ ལྷ་མོ་ཞེས་བྱ་བ་ལ་སོགས་པ་ལྷ་མོ་ཀླུ་མོ་གནོད་སྦྱིན་མོ། །ལྷ་མ་ཡིན་ནམ་མི་མོའང་རུང༌། །རྙེད་ནས་རིག་པའི་བརྟུལ་ཞུགས་བྱ། །ཞེས་པ་ནི་གོ་སླའོ། །རྡོ་རྗེ་གསུམ་གྱི་ཡེ་ཤེས་ཞེས་བྱ་བ་ནི་རྡོ་རྗེ་གསུམ་གྱི་རྣལ་འབྱོར་པ་གསུམ་པོ་རྣམས་ཏེ། དེས་
བསྟེན་པ་ནི་རིག་པའི་བརྟུལ་ཞུགས་སྤྱད་པ་སྟེ། ལྷ་མོ་ཞེས་སོགས་འདི་ནི་རིགས་གསུམ་གྱི་ཐུན་མོང་གི་ཆོ་གའོ།། ༈ འདི་ནི་ཞེས་བྱ་བ་ནི་བཤད་མ་ཐག་པའི་བརྟུལ་ཞུགས་སྤྱོད་པ་སྟེ་སྔགས་རྣམས་ཐམས་ཅད་ཀྱི་ཞེས་བྱ་བ་སྒྲུབ་པ་པོ་
ཐམས་ཅད་ནི་གཙོ་བོར་རྫོགས་རིམ་པའི་སྤྱོད་པར་སྣང་ཡང་བསྐྱེད་རིམ་པའི་སྤྲོས་མེད་ཕྱག་རྒྱ་གཅིག་པ་དང༌། ཤིན་ཏུ་སྤྲོས་མེད་ཀྱང་རྫོགས་རིམ་པའི་སྤྱོད་པ་དེ་དག་དང་སྤྱིའི་མཚན་ཉིད་མཚུངས་པས་རིམ་གཉིས་ཀྱི་སྒྲུབ་པ་པོ་ཐམས་ཅད་ཀྱི། དེ་ཉིད་གསང་བའི་སྟེ་ཤིན་ཏུ་གསང་བ་

ཡིན་ཞིང༌། ཚུལ་ཆེན་ཡིན་ཞེས་བྱ་བ་དོན་ཆེན་པོ་འཐོབ་པར་བྱེད་པ་ཡིན་ལ། རྡོ་རྗེ་གསུམ་གྱི་ཡེ་ཤེས་འབྱུང༌། །ཞེས་བྱ་བ་སྟེ། སྐུ་རྡོ་རྗེ་ལ་སོགས་པས་སྐུ་རྡོ་རྗེ་ལ་སོགས་པར་སྐྱེད་པར་བྱེད་པའོ། །སངས་རྒྱས་བྱང་ཆུབ་ནི་དོན་དམ་པའི་བདེན་པའོ། །དེར་རབ་
ཏུ་འཇུག་པ་ནི་ཐོབ་པ་སྟེ་འོད་གསལ་བས་རིམ་པ་གསུམ་པའི་སྒྱུ་མའི་སྐུ་རྣམ་པར་དག་པར་བྱས་པའི་ཡེ་ཤེས་ཀྱི་སྐུ་འཐོབ་པར་༼སྐུ་རྡོ་རྗེ་ལ་སོགས་པས་རྡོ་རྗེའི་སྐུ་སྐྱེད་པར་བྱེད་པའོ་ཟེར། ༽བྱེད་པའོ། །ཞེས་བྱ་བའི་བར་དུ་སྟེ་ཐ་ཚིག་གོ་འོ། །
༈ བཅོམ་ལྡན་འདས་ཞེས་བྱ་བ་ལ་སོགས་པ་ནི། སྡུད་པར་བྱེད་པས་ལེའུ་ཉེ་བར་སྡུད་པར་བྱེད་པའོ།། ༈ དངོས་གྲུབ་ཐམས་ཅད་ཀྱི་དཀྱིལ་འཁོར་༼འདིས་ཀྱང་སྐབས་འདིའི་རྫོགས་རིམ་པའི་སྤྱོད་པ་འདི་སྒྱུ་ལུས་ལ་གནས་པས་བྱེད་པར་སྟོན་ནོ།།  
༽ནི་གཙོ་བོ་འཕོ་བའི་ཚུལ་གྱིས་ལྷ་སུམ་ཅུ་སོ་གཉིས་ཀྱི་དཀྱིལ་འཁོར་གྱི་ཚོགས་སོ། །དེའི་དེར་རྡོ་རྗེ་གསུམ་ནི་དཀྱིལ་འཁོར་དེ་རྣམས་སུ་ཞུགས་ནས་སྒྲུབ་པའི་སྒྲུབ་པ་པོ་རྣམས་ཀྱི་མངོན་པར་བྱང་ཆུབ་པའི་ཡེ་ཤེས་བསྐྱེད་པའོ། །དེའི་དོན་གྱི་རིམ་པ་
སྟོན་པའི་གཞུང་གི་ཚོགས་ནི་རིམ་པར་ཕྱེ་བ་བཅུ་དྲུག་པ་སྟེ། སྒྲ་ཇི་བཞིན་པའོ།། ༼དེར་རྡོ་རྗེ་ཟེར། ༽༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅུ་དྲུག་པ་མཐའ་དྲུག་གིས་བཤད་པའོ། །
ལེའུ་དང་པོ་ནས་བཅུ་དྲུག་པའི་བར་གྱིས་དབང་བསྐུར་ནས་རིམ་པ་གཉིས་ཁོང་དུ་ཆུད་པར་བྱས་པས་ཀྱང་འཇིག་རྟེན་དང་། འཇིག་རྟེན་ལས་འདས་པ་གཉིས་ཀྱི་རང་རང་གི་བསླབ་པའི་གནས་ལས་མི་འདའ་བའི་དམ་ཚིག་དང་རང་

རང་གི་སྐབས་ཀྱི་བྱ་བ་མ་ཡིན་པ་བྱེད་པ་འགོག་པའི་སྡོམ་པ་ཉམས་སུ་མ་བླངས་ན་དངོས་གྲུབ་རིང་བར་འགྱུར་རོ་ཞེས། དམ་ཚིག་དང་སྡོམ་པ་དེ་བསྟན་པར་བྱ་བའི་ཕྱིར་ལེའུ་བཅུ་བདུན་པ་ཉེ་བར་སྟོན་ཏེ། ༈ དེ་བཞིན་གཤེགས་
པ་ཐམས་ཅད་གསོལ་བ་འདེབས་པ་བསྟན་པར་བྱ་བའི་ཕྱིར། སྡུད་པར་བྱེད་པས་དེ་ནས་ཞེས་བྱ་བ་ལ་སོགས་པ་སྨྲས་ཏེ། དེ་ནས་ཞེས་བྱ་བ་ལ་སོགས་པའི་དོན་ནི་བཤད་ཟིན་ཏོ། །མི་བསྐྱོད་རྡོ་རྗེ་ཞེས་བྱ་བ་ལ་སོགས་པ་ལ། ཉོན་མོངས་པའི་༼
འདིར་དེ་བཞིན་གཤེགས་པ་ལ་གསོལ་བ་བཏབ། ཅེས་པ་དང༌། དེ་བཞིན་གཤེགས་པ་ཐམས་ཅད་འདུས་ནས་གསོལ་བ་བཏབ་པ་གཉིས་ཀ་གསུངས་ཀྱང༌། དེ་བཞིན་གཤེགས་པ་ཐམས་ཅད་ཅེས་པ་ནི་གསོལ་བ་འདེབས་མཁན་ལ་བྱ་དགོས་པས། དཔེ་ཁ་ཅིག་དང་གཞན་ལས། ཐམས་ཅད་ལ་ཞེས། 
ཟེར་ཡང༌། འགོས་འགྱུར་གྱི་དཔེ་གཞན་དང་ཆག་འགྱུར་ལ་མེད་པ་ལྟར་བྱའོ། །༽ཚོགས་ཐམས་ཅད་ཀྱིས་མི་གཡོ་བས་ན། མི་བསྐྱོད་པའོ་རྡོ་རྗེ་སྟེ་ཐུགས་ཀྱི་རིགས་གང་ཡིན་པའོ། །སྟོང་པ་ཉིད་བཞི་སྔ་མ་གསུམ་འོད་གསལ་དུ་ཐིམ་པའི་ཐམས་ཅད་སྟོང་པའི་
བདག་ཉིད་ཅན་ཡིན་པས་ན་ཡེ་ཤེས་ཆེའོ། །རྡོ་རྗེ་ནི་མི་བསྐྱོད་པ་ལ་སོགས་པ་སྟེ། དེ་འཛིན་པར་བྱེད་པས་ན་རྡོ་རྗེ་དབྱིངས་སོ། །བདེན་པ་གཉིས་ཀྱི་རྣམ་པར་དབྱེ་བ་ཡོངས་སུ་མཁྱེན་པས་ན་མཁས་པ་ཆེའོ། །སྐུ་རྡོ་རྗེ་ལ་སོགས་པའི་ནང་ན་གཙོ་བོར་གྱུར་པས་ན་
རྡོ་རྗེ་གསུམ་གྱི་མཆོག་གོ། དཀྱིལ་འཁོར་གསུམ་པོ་འདི་ལམ་གྱི་བསྐྱེད་རྫོགས་གཉིས་དང༌། འབྲས་བུའི་སྐབས་གསུམ་ལས་༼ཏེ་དབྱིངས་ཀྱི་སྐད་དོད་དྷཱ་ཏུའི་སྒྲ་ལས་དྷཱ་ར་ནི་འཛིན་པའོ། །༽འདིར་ཕྱི་མ་སྟེ། དེར་ནི་བཅོམ་ལྡན་འདས་དོན་དམ་པའི་དཀྱིལ་འཁོར་འོད་གསལ་

དང་སྐུའི་དཀྱིལ་འཁོར་དང་། ཕྱུང་བསྟེ་འབྱིན་པའི་དཀྱིལ་འཁོར་གསུམ་ཀའི་གྱི་ངོ་བོ་ཉིད་ཡིན་པས་ན་དཀྱིལ་འཁོར་གསུམ་སྟེ། གསང་བའི་དམ་ཚིག་གི་དེ་ཁོ་ན་ཉིད་འདིའི་དབྱངས་བཤད་དུ་གསོལ་ཞེས་མི་བསྐྱོད་པའི་སྒོ་ནས་བསྟོད་པའོ། །འོད་
གསལ་བའི་མེས་འབར་བར་གྱུར་པས་ན་རྣམ་པར་སྣང་མཛད་དོ། །དེ་ཉིད་ཀྱི་ཕྱིར་དག་པ་ཆེའོ། །༼གསང་བ་གསུམ་ནི་དམ་ཚིག་གི་དེ་ཁོ་ན་ཉིད་ཁོ་བོ་ཅག་ལ་བཤད་དུ་གསོལ་ཞེས་འབྱུང་སྟེ། གསང་བའི་དབྱངས་ཞེས་པའི་དབྱངས་གསུངས་སུ་བསྒྱུར་བའོ། །༽རྡོ་རྗེ་ནི་དེ་བཞིན
གཤེགས་པ་ལྔ་རྣམས་སོ། །རིགས་ལྔ་པོ་དེ་རྣམས་དྲི་མ་ཐམས་ཅད་ཀྱིས་རྣམ་པར་དག་པའི་ངོ་བོ་ཉིད་ཀྱིས་དྲུག་པར་གྱུར་པས་དྲི་མ་ཞི་བའོ། །མཆོག་ཏུ་དགའ་བ་ལྷན་སྐྱེས་ཀྱི་དགའ་བའི་བདག་ཉིད་ཅན་ཡིན་པས་ན་དགའ་བ་ཆེའོ། །རང་བཞིན་གྱིས་
འོད་གསལ་བ་ནི་ངོ་བོ་ཉིད་ཀྱིས་དག་པའོ། །ཆོས་སྟོན་པ་ནི་ཆོས་རྣམས་བཤད་པར་མཛོད་ཅིག་པ་སྟེ། རྡོ་རྗེ་ཞེས་པ་ནི་བོད་པའོ། །རིན་ཆེན་ནི་རིན་པོ་ཆེའི་༼རྡོ་རྗེ་རང་བཞིན་གྱིས་འོད་གསལ། །ཆོས་སྟོན་ཁྱོད་ལ་ཕྱག་འཚལ་ལོ། །ཞེས་འབྱུང་བ་འགྲེལ་པའི་བཤད་པ་དང་མཐུན་ནོ། །
༽རིགས་དང་ལྡན་པ་རྣམས་སོ། །རིགས་ཅན་དེ་རྣམས་དགའ་ཞིང་གསལ་བར་མཛད་པས་ན་རིན་ཆེན་རྒྱལ་པོའོ། །མཉམ་པ་ཉིད་ཀྱི་ཡེ་ཤེས་ཀྱི་བདག་ཉིད་ཡིན་པས་ན་རབ་ཏུ་ཟབ་བོ། །དེ་ཉིད་ཀྱིས་ན་རྡོ་རྗེ་ནམ་མཁའ་དྲི་མ་མེད་པའོ། །གཟོད་མ་
ཉིད་ནས་དག་པས་ན་རང་བཞིན་དག་པའོ། །གློ་བུར་གྱི་དྲི་མའི་ཆོས་ཐམས་ཅད་ཀྱིས་མ་གོས་པས་གོས་པ་མེད་པའི་གསང་བ་གསུངས་ཤིག་པའོ། །༼རྡོ་རྗེ་མི་འཆི་རྒྱལ་པོ་ཆེ། །ཞེས་པ་ནི་ཨ་མི་ཏ་དང་ཨ་མྲྀ་ཏ་གཉིས་ནོར་བ་སྟེ། འདིར་དཔག་མེད་ལ་བསྒྱུར་དགོས་སོ། །༽རྡོ་རྗེ་

དཔག་མེད་ནི་པདྨའི་རིགས་དང་ལྡན་པ་རྣམས་སོ། །དེ་རྣམས་ཀྱི་བདག་པོར་གྱུར་པས་ན་རྒྱལ་པོ་ཆེའོ། །སོ་སོར་རྟོག་པའི་ཡེ་ཤེས་ཀྱི་བདག་ཉིད་ཅན་ཡིན་པས་ན་མི་རྟོག་པའོ། །དེ་ཉིད་ཀྱིས་ན་ནམ་མཁའི་འ་རྡོ་རྗེ་འོད་གསལ་བའི་ཡེ་
ཤེས་རང་གི་ངོ་བོར་འཛིན་པའོ་ནོ། །འདོད་ཆགས་ནི་འཁོར་བ་ལ་ཞེན་པའི་མཚན་ཉིད་ཅན་ནོ། །དེའི་ཕ་རོལ་ནི་མཐའ་སྟེ་དེར་ཕྱིན་པ་ནི་སོན་པ་སྟེ་ཤེས་རབ་བོ། །དེ་བརྙེས་པས་ན་འདོད་ཆགས་ཕ་རོལ་ཕྱིན་པ་བརྙེས་སོ། །གདུལ་བྱ་རྣམས་ལ་དོན་ཡོད་པའི་
ཡེ་ཤེས་རབ་ཏུ་སྩོལ་བས་ན། དོན་ཡོད་རྡོ་རྗེ་སྟེ་ཞེས་པ་ནི་དོན་ཡོད་པར་གྲུབ་པའི་རིགས་ཅན་རྣམས་སོ། །རིགས་ཅན་དེ་རྣམས་ཀྱིས་རྫོགས་པའི་སངས་རྒྱས་སུ་མདུན་དུ་བདར་ཞིང་༼གསང་བ་གསུང་ཁྱོད་ལ་ཕྱག་འཚལ། །ཞེས་པ་འགྲེལ་པའི་བཤད་པ་དང་མཐུན་ནོ། །
༽མཆོད་པ་བྱས་པས་ན་དོན་ཡོད་རྡོ་རྗེ་རྫོགས་སངས་རྒྱས་སོ། །ཞི་བ་ལ་སོགས་པའི་ལས་རྣམས་ཀྱིས་སྒྲུབ་པ་པོའི་འགྲོ་བ་རྣམས་ཀྱི། མངོན་པར་འདོད་པ་ཐམས་ཅད་རྫོགས་པར་མཛད་པས་ན་བསམ་པ་ཐམས་ཅད་རྫོགས་མཛད་པའོ། །དག་པའི་
ངོ་བོ་ཉིད་ནི་འོད་གསལ་བའོ། །དེ་ལས་བྱུང་བས་ན་དག་པའི་ངོ་བོ་ཉིད་ལས་བྱུང་བ་སྟེ། དེ་ལྟ་བུའི་རྡོ་རྗེ་སེམས་དཔའ་ཁྱེད་ལ་ཀྱེ་ཕྱག་འཚལ་ལོ་ཞེས་བསྟོད་པ་རྣམས་ཀྱི་མཇུག་ཏུ་འབྱུང་བ་རྣམས་ཕྱོགས་གཅིག་ཏུ་ཉེ་བར་བསྡུས་བ་སྟེ། དགོངས་པ་མ་
ཡིན་པས་བཤད་པའོ། །སངས་རྒྱས་ཀུན་གྱིས་བསྐུལ་བ་ཡི། །ཞེས་བྱ་བ་ནི། དུས་གསུམ་དུ་བཞུགས་པའི་དེ་བཞིན་གཤེགས་༼རིགས་ལྔའི་སྒོ་ནས་རྡོ་རྗེ་འཆང་ལ་བསྟོད་པ་འདི་ནི་བསྟོད་པ་ཙམ་མིན་གྱི། བསྟོད་པ་སྔོན་དུ་འགྲོ་བས་ཆོས་སྟོན་པར་གསོལ་བ་འདེབས་པའོ། །

༽པ་རྣམས་ཀྱིས་གསུངས་པའོ། །བསྟོད་ཚིག་ཞི་བ་འདི་རྣམས་ཀྱིས། །ཞེས་བྱ་བ་ནི། དེ་བཞིན་གཤེགས་པ་ལྔའི་ངོ་བོ་ཉིད་སྟོན་པའི་བསྟོད་པའི་ཚིག། རང་བཞིན་གྱིས་ཡོངས་སུ་དག་ཅིང་ཞི་བ་བཤད་མ་ཐག་པ་འདི་རྣམས་ཀྱིས། རྡོ་རྗེ་ལོངས་སྤྱོད་ཅེས་བྱ་བ་རྡོ་རྗེ་འཆང་
ཆེན་པོ་གང་གིས་བསྟོད་ཅིང་མཆོད་ན། དེ་ཡང་སྟེ་མཆོད་པ་དེ་ཡང་སངས་རྒྱས་དང་འདྲ་བ་ཞེས་བྱ་བ། རྡོ་རྗེ་འཆང་ཆེན་པོ་དང་མཚུངས་པར་སྒྲུབ་པ་པོ་དེ་འགྱུར་རོ། །ཞེས་པ་ནི་བསྟོད་པའི་ཕན་ཡོན་ཏེ། སྒྲ་ཇི་བཞིན་པའོ།། ༈ དེ་ནས་ཞེས་
བྱ་བ་ལ་སོགས་པས་ནི། དེ་ལྟར་བསྟོད་པས་རྡོ་རྗེ་འཆང་ཆེན་པོ་དགྱེས་ནས་ཞུས་པའི་དོན་གསུང་བ་ལ་ཐུགས་མངོན་དུ་ཕྱོགས་པ་སྟོན་ཏེ། གདུལ་བྱའི་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཉེ་བར་ཞི་བར་མཛད་པས་ན་སྟོན་པའོ། །
སངས་རྒྱས་ཀུན་ལ་ཞེས་པ་ནི། ཕུང་པོ་ལྔའི་བདག་ཉིད་ཅན་གྱི་སེམས་ཅན་ཐམས་ཅད་དོ། །དེ་རྣམས་ལ་ཅི་རིགས་པར་མཐོ་རིས་དང་ཐར་པ་ཐོབ་པར་མཛད་པས་ན་༼སྟོན་པའི་སྐད་དོད་ཤཱསྟ་ལ་ངེས་ཚིག་གིས་ཤཱནྟི་ཀ་ར་ཞི་བ་ལ་འཇུག་པས་དེ་ལྟར་བཤད་དོ། །
༽རྗེས་བརྩེ་བའོ། །རྡོ་རྗེ་གསང་བ་ནི་སྲོག་གཅོད་པ་སོགས་ཀྱི་དམ་ཚིག་བཞིའོ། །དམ་ཚིག་དེའི་གསུང་སྟེ་གནས་ནི་དེ་རྣམས་སྟོན་པའི་གཞིར་གྱུར་པའི་གསུང་ངོ་འོ། །དག་པ་ནི་རྙོག་པ་མེད་པ་སྟེ། དེ་ལྟ་བུའི་རྡོ་རྗེའི་གསུང་བཀའ་
སྩལ་པའོ། །ཨེ་མའོ་ཞེས་བྱ་བ་ལ་སོགས་པ་ལ། སངས་རྒྱས་ཐམས་༼དེའི་གནས་ནི་གཞིར་གྱུར་པའོ་ཟེར། ༽ཅད་ཀྱི་སྟེ་མི་བསྐྱོད་པ་ལ་སོགས་པའི་སྒོ་ནས་བསྟོད་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱི། དོན་ལ་བརྩམས་ནས་

བསྟོད་པའི་ཡི་གེ་ཆེན་པོའི་ཚིག་གི་རྒྱུན་ནི་ཨེ་མའོ་ངོ་མཚར་ཆེའོ། །ངོ་མཚར་བའི་རྒྱུ་མཚན་ཅིའི་ཕྱིར་ཞེ་ན། རང་བཞིན་སྒྱུ་མ་དང་འོད་གསལ་དང་ཡོངས་སུ་དག། པ་ཟུང་འཇུག་གི་དོན་ནམ་མཁའི་དབྱིངས་བཞིན་དུ་
དྲི་མ་མེད། པ་སྟོན་པའི་བསྟོད་པ་ཡིན་པའི་ཕྱིར་རོ། །ཅེས་བྱ་བ་སྟེ། དགོངས་པ་མ་༼ཞེས་འཁོར་གྱི་དེ་བཞིན་གཤེགས་པས་བསྟོད་པ་ལ་ངོ་མཚར་བའོ། །༽ཡིན་པས་བཤད་པའོ།། ༈ དེ་ལྟར་འཁོར་གྱི་དེ་བཞིན་གཤེགས་པ་
རྣམས་ཀྱིས་བསྟོད་པ་དང༌། ཕན་ཡོན་ཏེ་དགོས་པ་ནི་ཆོས་གསུང་བ་ཡིན་ལ་དེ་བདག་གིར་མཛད་པ་སྟེ་ཞལ་གྱིས་བཞེས་ནས། དམ་ཚིག་ཇི་ལྟ་བ་བཞིན་དུ་སྟོན་པར་མཛད་པ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་༼
བསྟོད་པའི་ཕན་ཡོན་ཞལ་གྱིས་བཞེས་ནས་ཟེར། ༽གསུངས་ཏེ། སངས་རྒྱས་ཞེས་བྱ་བ་ནི་རྣམ་པར་སྣང་མཛད་ལ་སོགས་པའི་རྣལ་འབྱོར་པ་རྣམས་ཀྱིས་སོ། །དམ་ཚིག་བཞི་ནི་ཞེས་བྱ་བ་ནི་སྲོག་གཅོད་པ་ལ་སོགས་པའོ། །སྐུ་གསུང་༼
འདིར་རྒྱུད་ལས། སངས་རྒྱས་ཐམས་ཅད་ཀྱི་སྐུ་དང་གསུང་རྡོ་རྗེ་གཉིས་དང་རྡོ་རྗེ་འཛིན་ཐམས་ཅད་ཅེས་པ། ཐུགས་རྡོ་རྗེའི་དམ་ཚིག་འདི་ཉིད་ཀྱི་སྐུ་གསུང་ཐུགས་རྡོ་རྗེ་ལས་ཕྱུང༌། ཞེས་པ་དང༌། སངས་རྒྱས་ཡེ་ཤེས་རྒྱ་མཚོ་ཡིས། །ཞེས་དང༌། གསུང་གི་རྡོ་རྗེ་ཡི་གེ་ཆེས། །ཞེས་དང༌། རྡོ་རྗེ་སེམས་དཔའ་རྫུ་
འཕྲུལ་ཆེས། །ཞེས་པ་གསུམ་གྱིས་རིམ་པ་བཞིན་དུ་རྡོ་རྗེ་གསུམ་གྱི་རྣལ་འབྱོར་པ་བསྟན། སྲོག་གཅོད་སོགས་ཀྱི་དམ་ཚིག་བཞི་པོ་བསྲུང་བ་ནི་གསུམ་ཀ་ལ་གསུངས་ཤིང་བཟའ་བའི་དམ་ཚིག་ཐུན་མོང་མ་ཡིན་པ་ལ། རིམ་པ་བཞིན་དུ་ཤ་ཆེན་ཟ་བ་དང༌། བཤང་གཅི་ཟ་བ་དང༌། ཁྲག་

དང་ཁུ་བ་སྦྱར་བ་བཟའ་བར་གསུངས་སོ། །༽ཐུགས་ཀྱི་རྡོ་རྗེ་ཡི། །ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་རྣལ་འབྱོར་པ་གསུམ་པོ་རྣམས་ཀྱིའོ། །དམ་ཚིག་འདི་ནི་རྨད་པོ་ཆེ། །ཞེས་བྱ་བ་ནི། བཟའ་བསྲུང་གི་དམ་ཚིག་གང་རྨད་དུ་གྱུར་
པ་འདི་ནི་སངས་རྒྱས་ཀུན་གྱི་ཞེས་བྱ་བ་སྟེ། རྣལ་འབྱོར་པ་ཐམས་ཅད་ཀྱི་བརྟག་པ་ཞེས་བྱ་བ་དུས་ཐམས་ཅད་པ། རྡོ་རྗེ་འཛིན་གྱིས་བསྲུང་བར་བྱ། །ཞེས་པ། རྡོ་རྗེ་འཆང་ཆེན་པོ་འཐོབ་པར་བྱ་བའི་ཕྱིར་ཡོངས་སུ་བསྐྱང་བར་བྱ་བའོ། །དམ་ཚིག་
འདི་ནི་རྣམ་པར་སྣང་མཛད་ཀྱི་རྣལ་འབྱོར་པ་འབའ་ཞིག་གི་ཡིན་པར་མ་ཟད་ཀྱི། གཞན་ཡང་རྡོ་རྗེ་འཆང་ཆེན་པོའི་རྣལ་༼རྡོ་རྗེ་འཛིན་ཕྱིར་ཟེར། ༽འབྱོར་པ་རྣམས་ཀྱི་ཡང་འདི་ཉིད་ཡིན་ནོ་ཞེས་བསྟན་པར་བྱ་བའི་ཕྱིར། གང་ཞིག་ཅེས་བྱ་བ་ལ་སོགས་
པ་གསུངས་ཏེ། འདི་ནི་གོ་སླའོ།། ༈ དེ་ལྟར་ཡང་དག་པར་རྫོགས་༼གང་ཞིག་སྔར་བཤད་པའི་དམ་ཚིག་འདི་བསྲུང་བའི། རྡོ་རྗེ་སེམས་དཔའ་འོད་པོ་ཆེ་སྟེ། དེའི་རྣལ་འབྱོར་པ་ནི། སྐད་ཅིག་དེ་ལ་སངས་རྒྱས་ནི། །དེ་ཡི་སྐུ་གསུང་ཐུགས་གནས་འགྱུར། །ཞེས་འབྱུང་བ་ལྟར་རོ། །
༽པའི་སངས་རྒྱས་ཀྱི་ཐེག་པ་བླ་ན་མེད་པའི་དམ་ཚིག་བསྟན་ནས། རང་སངས་རྒྱས་ཀྱི་བྱང་ཆུབ་ལ་ལྷག་པར་མོས་པའི་གདུལ་བྱ་རྣམས་ཀྱི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། གདུལ་བྱ་དཀོན་མཆོག་
གསུམ་ལ་དད་པ་བསྐྱེད་པས་དེ་ནས་འགྲོ་བའི་དོན་བྱེད་པ་ནི་སྟོན་པ་ཞེས་བྱ་ལ་དེ་ཡང་གཙོ་བོར་ནི་ལུས་དང་ངག་གིས་བྱེད་དོ། །དེ་ཡང་༼དེ་ཡང་གཙོ་བོར་༽འདིར་རང་སངས་རྒྱས་ཀྱི་དོན་གྱི་དམ་ཚིག་ཅེས་པའི་དོན་གྱི་ཞེས་པ་གཞན་ལ་མེད་དོ། །ལུས་ཀྱིས་ཆོས་

སྟོན་གྱི་ངག་གིས་ནི་མ་ཡིན་ནོ། །དེ་ཡང་རང་སངས་རྒྱས་རྣམས་ལ་ནི་གཞན་ལ་སྟོན་པ་དང་བྲལ་བའི་ཕྱིར་མེད་མོད་ཀྱི། འོན་ཀྱང་གང་གི་ཕྱིར་ཆོ་འཕྲུལ་ཞེས་པ་ལེགས་སོ། །དེ་ལ་གཙོ་བོར་ཞེས་པས་ངག་གིས་སྟོན་པ་ཡང་ཅུང་ཟད་ཡོད་པར་སྟོན་ནོ། །༽རང་སངས་རྒྱས་
རྣམས་ལ་ནི་གཞན་གྱི་ལུང་ལ་བརྟེན་པ་མེད་པས། དེ་མེད་ཀྱི་གཞན་དུ་ན་ཆོ་འཕྲུལ་ཡ་མ་ཟུང་ལ་སོགས་པ་རྨད་དུ་བྱུང་བ་སྟོན་པས། ལུས་ཀྱིས་ཆོས་སྟོན་པ་དེས་འདུལ་བ་སྟེ་གདུལ་བྱ་རྣམས་ཀྱི་དོན་གྱི་བྱ་བ་སྟེ་གདུལ་བྱ་ལ་གང་བསྟན་པར་འདོད་པ་དེ་གོ་བར་
བྱེད་པས་དེ་དག་ནི་ལུས་ཀྱིས་སྟོན་ཏོ། །དེ་བས་ན་རྡོ་རྗེ་སྐུ་ལ་རབ་ཏུ་གནས། །ཞེས་བྱ་བ་༼ནི་མི་མཐུན་པ་གཉིས་སྟོན་པ་སྟེ། དཔེར་ན་སྟོད་ནས་མེ་འབར་བ་དང་སྨད་ནས་ཆུ་འབབ་པ་སྟོན་པ་ལྟ་བུའོ། །༽གསུངས་ཏེ། ངག་གིས་སྟོན་པ་མེད་པས་སོ་སེམས་
ཅན་རྣམས་ལམ་ལ་འཇུག་པར་འགྱུར་བའི་རྒྱུར་གྱུར་པའི། རང་རྒྱལ་གྱི་ལུས་ཀྱི་སྡོམ་པ་སྟེ་སྡུད་པ་གང་ཡིན་པ་དེ་ཡང་ངག་གིས་སྟོན་པ་དང་འདྲ་ཞིང་རབ་ཏུ་རྟག་པ་སྟེ་ཐོག་མ་མེད་པའི་དུས་ཅན་ནོ། །དམ་ཚིག་ནི་རང་སངས་རྒྱས་ཀྱི་རིགས་ཅན་
རྣམས་ཀྱི་བློ་དང་འཚམས་པའི་སྡོམ་པའོ། །༈ ཉན་ཐོས་ཀྱི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། གཞི་གང་ཟག་ལ་བདག་སྟེ་རང་བཞིན་གྱིས་གྲུབ་པ་མེད་པར་རྟོགས་པའི་ལམ་གྱིས་༼
ཞེས་པ་ནི་ལུས་ཀྱིས་ཆོས་སྟོན་པས་མཚོན་ནས། རང་རྒྱལ་གྱི་ལམ་བགྲོད་ཚུལ་ཡན་ལག་དང་བཅས་པ་གཟུང་བར་བྱའོ། །༼ ཉན་ཐོས་དགྲ་བཅོམ་པའི་འབྲས་བུ་ཐོབ་པ་དང་འཐོབ་པར་བྱེད་པའི་གང་ཟག་གང་ཡིན་པ་དེ་ནི་ཉན་ཐོས་སོ་ཏེ། ༼འོ་ན་འཇུག་འགྲེལ་

ལས། དངོས་པོ་རང་བཞིན་མེད་པར་རྟོགས་པ་དང་བྲལ་ན་ཕྱི་རོལ་པ་བཞིན་དུ་ཁམས་གསུམ་གྱི་ཉོན་མོངས་ཐམས་ཅད་སྤངས་པར་མི་འགྱུར་བར་བཤད་པ་དང་འགལ་ཏེ། ཆོས་རྣམས་རང་བཞིན་མེད་པར་མ་རྟོགས་ཀྱང་གང་ཟག་གི་བདག་མེད་རྟོགས་པར་ནུས་ལ། དེ་གོམས་པས་དགྲ་བཅོམ་པ་ཐོབ་པར་ཡང་བཤད་པའི་ཕྱིར་རོ། 
སྙམ་ན་སྐྱོན་མེད་དེ། གང་ཟག་རང་རྐྱ་ཐུབ་པའི་རྫས་ཡོད་མེད་པར་རྟོགས་པ་གང་ཟག་གི་བདག་མེད་ཀྱི་ལྟ་བ་མཚན་ཉིད་རྫོགས་པར་འདོད་པ་ལྟར་གྱི་གང་ཟག་གི་བདག་མེད་རྟོགས་པ་ལ་ཇི་ཙམ་འབད་ཀྱང་ཉོན་མོངས་པ་ཐམས་ཅད་ཟད་པར་མི་ནུས་པ་དང༌། གང་ཟག་རང་གི་མཚན་ཉིད་ཀྱིས་གྲུབ་པས་སྟོང་པར་རྟོགས་
པའི་གང་ཟག་གི་བདག་མེད་ཀྱི་ལྟ་བ་ལ་གོམས་པར་བྱས་པས་དགྲ་བཅོམ་པ་ཐོབ་ནུས་པར་ཟླ་བའི་ཞབས་བཞེད་པའི་ཕྱིར་རོ། །དེས་ན་དེ་འདྲ་བའི་གང་ཟག་གི་བདག་མེད་རྟོགས་པ་ལ་ནི་ཆོས་ཀྱི་བདག་མེད་རྟོགས་པ་ངེས་པར་འོང་བས། གང་ཟག་གི་བདག་མེད་ལ་ཕྲ་རགས་མི་འདྲ་བ་ཆེན་པོ་གཉིས་ཡོད་པ་ཕྱེད་དགོས་ཏེ། 
རྟོགས་དཀའ་བ་འདི་གཞན་དུ་བཤད་ཟིན་ཏོ། །༽ཉན་ཐོས་ཀྱི་དགྲ་བཅོམ་པ་ཉིད་འཐོབ་པར་བྱ་བའི་ཕྱིར་མངོན་པར་སྦྱོར་བ་ནི་བསླབ་པའོ། །དེ་ཉིད་ནི་དམ་ཚིག་སྟེ་ཉན་ཐོས་ལ་ལྷག་པར་མོས་པའི་རྣལ་འབྱོར་པ་རྣམས་ཀྱི་ཕྱིར་དུ། དེ་རྣམས་ལ་ལུང་སྟེ་ཉེ་བར་སྟོན་
པ་ཉིད་ཀྱིས་རྡོ་རྗེ་འཆང་ཉིད་ཀྱི་སྐུ་ལ་སོགས་པ་ལས་ཕྱུང་བ་ནི། དགེ་བ་བཅུའི་ལས་ཀྱི་ལམ་རྣམས་ཞེས་བྱ་བ་ལ་སོགས་པ་སྟེ། སྲོག་གཅོད་པ་ལ་སོགས་པ་སྤོང་བའི་མཚན་ཉིད་ཅན་ནི། དགེ་བ་བཅུའི་ལས་ཀྱི་ལམ་ལ་རྟག་ཏུ་གནས་པར་བྱེད་པ་དང་མོ། །
ཡེ་ཤེས་སྤངས་པ་རྣམས་ཞེས་བྱ་བ་ནི། མི་གནས་པའི་༼ཞེས་པ་འདིས་མི་གནས་པའི་མྱང་འདས་ལ་ཐོབ་འདོད་མེད་པ་མི་སྟོན་ཏེ། དེ་ན་དམན་པར་མོས་ཞེས་པས་བསྟན་པའི་ཕྱིར་རོ། །དེས་ན་མི་གནས་པའི་མྱང་འདས་ལ་རྒྱབ་ཀྱིས་ཕྱོགས་པ་ནི། ཆགས་ཅན་ཡེ་ཤེས་འདོད་པ་ཡིས། །

རྟག་ཏུ་འདོད་པའི་ཡོན་ཏན་བསྟེན། །ཞེས་གསུངས་པ་ལྟར། ཟུང་འཇུག་གི་ཡེ་ཤེས་ཐོབ་པའི་ཐབས་སུ་འདོད་ཡོན་ལ་ཆགས་པ་ལམ་དུ་བྱེད་པ་ལ་རྒྱབ་ཀྱིས་ཕྱོགས་པའོ། །༽མྱ་ངན་ལས་འདས་པ་ལ་རྒྱབ་ཀྱིས་ཕྱོགས་
པའོ། །དམན་པར་མོས་པ་ཐམས་ཅད་ཀྱི། །ཞེས་བྱ་བ་ནི། བདག་གཅིག་པུ་མྱ་ངན་ལས་འདས་པ་ལ་མཆོག་ཏུ་གཞོལ་བ་རྣམས་ཏེ། བདག་མེད་རྟོགས་པའི་ལྟ་བ་དང་ཀུན་སྤྱོད་དགེ་བ་བཅུ་ལ་གནས་པ་སོགས་དེ་རྣམས་ཀྱི་དམ་ཚིག་འདི་ནི་རྨད་དུ་བྱུང་
བ་ཆེན་པོའོ། ༈ ཚངས་པའི་ས་ལ་མོས་པ་རྣམས་ལ་ཚངས་པའི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ཚངས་པ་ཐོབ་པར་གྱུར་པས་གྲོལ་བར་སེམས་པ་ནི་གཏི་མུག་སྟེ། གང་ཟག་༼
སྟེ་ཁ་ཅིག་ནི་ལམ་འདིར་གནས་པས་ཀྱང་བསྐྱེད་དགོས་ལ། ཁ་ཅིག་ནི་དེའི་རིགས་ཅན་འཁྲིད་པའི་ཕྱིར་དུ་དགོས་པའོ། །འདོད་རྟེན་ལ་སྲིད་པ་ཐ་མ་བའི་དུས་སུ་སློབ་དཔོན་གཞན་གྱི་ངག་གིས་ཆོས་བསྟན་པ་ལ་ལྟོས་མི་ལྟོས་དང༌། དེས་འབྲས་བུ་གྲུབ་པའི་ཚེ་གཞན་ལ་ལུས་ཀྱིས་ཆོས་སྟོན་མི་སྟོན་མ་གཏོགས་པར་
རང་རྒྱལ་ཡང་ཉན་ཐོས་དང་ལམ་མཚུངས་སོ། །༼དེའི་རབ་ཏུ་སྤྱོད་པ་ནི་ལམ་མོ། །གཏི་མུག་ཅན་གྱི་ལམ་དེས་ལས་གང་སྨྱུང་བ་ཟས་གཅོད་པ་དང་ལ་སོགས་པའི་མེ་ལྔ་བསྟེན་པ་ལ་སོགས་པའི་མཚན་ཉིད་ཅན་རྣམས་བྱེད་པ་ནི། འཇིགས་ཤིང་མི་སྡུག་པ་སྟེ་
བདེ་བ་འདོད་པ་རྣམས་ཀྱི་ཡིད་ལ་ཡང་དག་པར་འཇིགས་པ་སྟེ་མི་འདོད་པ་ཆེན་པོ་སྐྱེད་པའོ། །སངས་རྒྱས་ནི་ཚངས་པའི་ལམ་ལ་ལྷག་པར་མོས་པ་རྣམས་སོ། །བྱང་ཆུབ་ནི་དེ་རྣམས་ཀྱིས་འཐོབ་པར་བྱ་བའི་ཡེ་ཤེས་སོ། །སྟོན་པ་ནི་དེ་འཐོབ་པར་

བྱེད་པའི་འོ། །དམ་ཚིག་དོན་མེད་པར་ནི་བདག་ཉིད་ངལ་ཞིང་དུབ་བར་བྱེད་པའི་དཀའ་སྤྱད་ཀྱི་མཚན་ཉིད་ཅན་ནོ། །དེ་ནི་དེ་ལ་ལྷག་པར་མོས་པ་རྣམས་ལ་སྟོན་ཏེ། དེ་བས་ན་སྐུ་ཡི་རྡོ་རྗེ་ཚངས་པ་ཉིད་དུ་འགྱུར། ཞེས་བྱ་བ་གསུངས་སོ། །
དབང་ཕྱུག་ཆེན་པོའི་གཟུགས་ཀྱིས་འདུལ་བ་རྣམས་ལ་དེའི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ཁམས་གསུམ་སྟེ་མཆོག་འབྲིང་དམན་གསུམ་དག་ན་གནས་པ་ཡི་བུད་མེད་རྡོ་རྗེ་སྟེ་དགུག་དཀའ་བ་ལས་བྱུང་བ་རྣམས་དགའ་ཞིང་མགུ་
བའི་ཐབས་སྣ་ཚོགས་པའི་དངོས་པོས་ལོངས་སྤྱོད་པ་ནི་དབང་ཕྱུག་གི་དམ་ཚིག་མཆོག་ཏུ་རྨད་དུ་བྱུང་བའོ། །འདི་ནི་གོ་སླའོ། །ཁྱབ་འཇུག་གི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། སེམས་ཅན་ལས་བྱུང་བ་སྟེ། སྒོ་ང་ལས་སྐྱེས་
པ་ལ་སོགས་པ་ཇི་སྙེད་པ་དེ་ཐམས་ཅད་སྟོང་པ་ཉིད་ཀྱི་བསམ་གཏན་གྱི་རྡོ་རྗེས་སྟོང་པར་བྱས་པ་ནི་གསད་པར་བྱ་བའོ། །རྡོ་རྗེ་ནམ་མཁའ་ནི་ནམ་མཁའི་ཁམས་ཏེ། སྣོད་ཀྱི་འཇིག་རྟེན་དང་བདག་ཉིད་ཀྱི་སྐུ་གསུམ་ཏེ། ལུས་ངག་ཡིད་
དེ་དག་ཀྱང་སྟོང་པ་ཉིད་དུ་དབྱེར་མེད་པར་བྱས་པ་ནི་ཁྱབ་འཇུག་གི་དམ་ཚིག་གོ། དེ་ལྟར་ཚངས་པ་ལ་སོགས་པ་ལ་ལྷག་པར་མོས་པ་རྣམས་ལ། དེ་རྣམས་ཀྱི་དམ་ཚིག་བསྟན་ནས་སྐུ་རྡོ་རྗེ་དང་ལ་སོགས་པས་གསུང་རྡོ་རྗེ་དང་ཐུགས་
རྡོ་རྗེ་གསུམ་གྱི་འི་ནང་དུ་རིམ་པ་བཞིན་ཚངས་པ་དང་དབང་ཕྱུག་དང་ཁྱབ་འཇུག་གསུམ་འདུས་པར་བསྟན་པས། ཚངས་པ་སོགས་ཀྱི་དམ་ཚིག་ལ་བརྟེན་ན་ལོག་པར་ཞུགས་པའོ་སྙམ་པའི་འཁྲུལ་པ་བསལ་བར་བྱ་བའི་ཕྱིར། དེ་ནས་ཞེས་བྱ་བ་

ལ་སོགས་པ་གསུངས་ཏེ། རྡོ་རྗེ་གསུམ་གྱི་དམ་ཚིག་ནི་སྐུ་རྡོ་རྗེ་ལ་སོགས་པའི་ངོ་བོ་ཉིད་དོ། །སྐུ་ཡི་རྡོ་རྗེ་ནི་ཞེས་བྱ་བ་ལ་སོགས་པ་ནི་གོ་སླའོ།། ༈ དེ་ལྟར་ལྷ་གཙོ་བོ་རྣམས་ཀྱི་དམ་ཚིག་བསྟན་
ནས། ༼རང་གི་དམ་ཚིག་རྡོ་རྗེ་འདི་ཞེས་འབྱུང་ཡང༌། གཞན་ལས། རྡོ་རྗེ་གསུམ་གྱི་དམ་ཚིག་འདི། །ཞེས་པ་འགྲེལ་པ་དང་མཐུན་ནོ། །༸སྐུ་ཡི་རྡོ་རྗེ་ཚངས་པར་འགྱུར། །གསུང་གི་རྡོ་རྗེ་དབང་ཕྱུག་ཆེ། །ཐུགས་ཀྱི་རྒྱལ་པོ་རྡོ་རྗེ་འཛིན། །དེ་ཉིད་ཁྱབ་འཇུག་རྫུ་འཕྲུལ་ཆེ། །ཞེས་གསུངས་པས་རྣམ་
སྣང་ལ་སོགས་པའི་རྡོ་རྗེ་གསུམ་གྱི་ལྷ་ལ་ཚངས་པ་ལ་སོགས་པའི་མིང་གིས་བཏགས་ནས། དེ་གསུམ་ལ་མོས་པ་རྣམས་འདུལ་བར་བྱེད་པའོ། །༽གནོད་སྦྱིན་མོ་ལ་སོགས་པ་རྫུ་འཕྲུལ་ཆུང་བ་རྣམས་ཀྱི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་
སོགས་པ་གསུངས་ཏེ། ཤ་དང་ཁྲག་དང་ཆང་ལ་སོགས་པ་ཟ་བའི་གནོད་སྦྱིན་མོ། འཁྲིག་པ་ལ་མཆོག་ཏུ་གཞོལ་བ་དེ་ནི་རྡོ་རྗེ་ཆེན་པོ་སྟེ། གདུག་པའི་རང་བཞིན་ཅན་ལ་ཤ་ལ་སོགས་པ་འདི་དག། སྦྱིན་པ་དང་རང་ཡང་ཟ་བའི་
མཚན་ཉིད་ཅན་གྱི་དམ་ཚིག་འདའ་དཀའ་བ་འདི་རྣམས་ཀྱིས་མཉེས་པར་༼རྟག་ཏུ་གཞན་གྱི་བུད་མེད་སྤྱོད། །ཅེས་པ་ལས་བུད་མེད་རྟག་ཏུ་འདོད་ལྷུར་ལེན། །ཞེས་པ་དག་པས་བུད་མེད་ནི་གནོད་སྦྱིན་མོའོ། །༽བྱའོ། །ཀླུའི་བུ་མོའི་དམ་ཚིག་བསྟན་
པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ཀླུའི་རྒྱལ་པོ་ནི་ནོར་རྒྱས་ལ་སོགས་པའོ། །༼ཀླུའི་དབང་པོའི་རྒྱལ་མོ་ཐམས་ཅད་ཀྱི་ཟེར། ༽དེ་རྣམས་ཀྱི་རྒྱལ་མོ་ནི་ཆུང་མ་རྣམས་སོ། །དེའི་དམ་ཚིག་ནི་ཀླུ་མོ་རྣམས་

ཀྱི་མངོན་པར་འདོད་པའི་དོན་ནོ། །འོ་མ་འཐུང་བ་དང་ཕྲ་མ་ནི་ལྕེ་གཉིས་དང་ལྡན་པས་རྣམ་པར་འབྱེད་པར་བྱེད་པའི་ཚིག་ཅན་ནོ་སྟེ། འདོད་པ་བསྟེན་པ་དང་སྤོས་ཀྱི་དྲི་ལྷུར་ལེན་པའི་ཀླུ་མོ་དེ་རྣམས་ཕྲ་མ་ལ་སོགས་པའི་དམ་ཚིག་འདི་རྣམས་ཉམས་སུ་བླངས་པས། 
བསྒྲུབ་པར་བྱ་ཞིང་སྔགས་པས་དབང་དུ་བྱ་སྟེ། དེ་ལྟར་བྱེད་པ་ལས་གཞན་དུ་མ་བྱས་ན་ངེས་པར་ཉོན་མོངས་པར་འགྱུར་ཞིང༌རང་དབང་དུ་མི་འགྱུར་རོ་ཞེས་བྱ་བའི་བར་དུ་སྟེ་ཐ་ཚིག་གོ་འོ། །གང་ལྷ་མ་ཡིན་རྣམས་ཀྱི་བུ་མོ་དང༌། ལྷན་ཅིག་སྤྱོད་པར་འདོད་ན།
དེ་བསྒྲུབ་པར་བྱ་བའི་ཐབས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་གསུངས་ཏེ། ༼མ་རུངས་ང་རྒྱལ་ཁུར་གྱིས་ནོན། །ཟེར། ༽ཁྲོ་ཞིང་རྣམ་པར་འཚེ་བའི་བདག་ཉིད་ཅན་ང་རྒྱལ་གྱིས། ཁུར་བཞིན་དུ་མངོན་པར་ནོན་ཅིང་། སྤོས་ལ་སོགས་པ་
ཉེ་བར་སྤྱོད་པ་ལ་ཀུན་ཏུ་ཆགས་པ་འདི་ནི། དེ་རྣམས་ཀྱི་དམ་ཚིག་གི་ཕྱོགས་གཅིག་གོ། དེ་རྣམས་ཀྱི་དམ་ཚིག་རྒྱས་པ་ནི་གདུལ་དཀའ་བ་སྟེ། ཉམས་སུ་བླང་བར་དཀའ་བའོ། །དེ་ཉིད་ཀྱིས་ན་རྡོ་རྗེ་འཇིགས་བྱེད་དང༌། རྡོ་རྗེ་ས་འོག་གི་རྒྱུད་ལས་གསུངས་
པས་དེར་ཤེས་པར་བྱའོ་སོ། །སྲིན་མོའི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ཐོད་པའི་རུས་པའི་ཕྱེ་མ་དང་འབྲུ་མར་ཏེ་མིའི་རྐང་མར་དག་དང་གླང་པོ་དང་རྟའི་ཤ་ལ་སོགས་པ་བཙོས་པའི་ཞག་ལ་སོགས་པའི་
གདུག་པ་དེ་རྣམས་ལ་སྦྱིན་པར་བྱ་སྟེ། འདི་ནི་དེ་རྣམས་ཀྱི་དགའ་བར་འགྱུར་བའོ། །འབྱུང་པོ་ཀུན་གྱི་ཞེས་བྱ་བ་ཤ་ཟ་ལ་སོགས་པ་རྣམས་ཀྱི་ཡང་དམ་ཚིག་འདི་ཉིད་ཡིན་ནོ། །དག་བྱེད་ཅེས་བྱ་བ་ནི་བགེགས་འཇིག་པར་བྱེད་པའོ། །དོན་ཆེན་བྱེད་ཅེས་བྱ་བ་

ལ། དོན་ནི་སྒྲུབ་པ་པོ་རྣམས་ཏེ་དེ་རྣམས་ཀྱི་དོན་ཆེན་པོ་བྱེད་པ་ནི། བརྩམས་པའི་དོན་སྒྲུབ་པའི་ཕྱིར་རོ། །རྡོ་རྗེ་མཁའ་འགྲོ་མ་མཉེས་པར་བྱ་བའི་ཕྱིར། དེའི་དམ་ཚིག་གསུངས་པ་ནི། དེ་ནས་ཞེས་བྱ་བ་ལ་སོགས་པ་གསུངས་ཏེ། 
རྡོ་རྗེ་མཁའ་འགྲོ་མ་ཐམས་ཅད་ནི་དཀར་མོ་ལ་སོགས་པ་སྟེ། དེ་རྣམས་ཀྱི་དམ་ཚིག་ཉིད་ཀྱི་སྐུ་ལ་སོགས་པ་ལས་ཕྱུང་བའོ། །བཤང་བ་ལ་སོགས་པའི་བདུད་རྩི་ལྔ་དང་ཤ་ལྔ་སྔགས་ཀྱིས་སྦྱངས་ནས་བཟའ་བ་དང་ཆང་སྟེ་སྦྱར་བའི་ཆང་དང་ལ་༼
རྡོ་རྗེ་མཁའ་འགྲོ་མ་ཞེས་པ་འདི། སྔར་བཤད་པའི་འཇིག་རྟེན་ལས་འདས་པའི་མཁའ་འགྲོ་མ་མིན་གྱི་འཇིག་རྟེན་པ་ཡིན་ཏེ། གནོད་སྦྱིན་མོ་ལ་སོགས་པ་རྫུ་འཕྲུལ་ཆུང་བ་རྣམས་ཀྱི་དམ་ཚིག་ཅེས་སྔར་གསུངས་པས་སོ། །དེས་ན་འདི་ཀྱཻ་རྡོར་གྱི་དཀར་མོ་སོགས་མིན་གྱི། དབང་ཕྱུག་གི་ཆུང་མ་གཽ་རི་ཞེས་དང༌། 
དཀར་མོ་ཞེས་གྲགས་པའི་ཨུ་མའོ། །སོགས་ཀྱི་སྒྲས་ཀྱང་དེ་དང་འདྲ་བ་རྣམས་བསྡུས་སོ། །༽སོགས་པས་རྒུན་ཆང་དང་འབྲུའི་ཆང་རྣམས་རང་གིས་བཏུང་ཞིང་དེ་རྣམས་ལ་བྱིན་ན། རྡོ་རྗེ་མཁའ་འགྲོའི་སྦྱོར་བ་ཡིས། །ཞེས་བྱ་བ་གཽ་རི་དཀར་མོ་ལ་སོགས་པའི་
སྦྱོར་བས། གནས་ཀྱི་མཚན་ཉིད་ཀྱིས་ཞེས་པ་གདུག་པ་རྣམས་རྒྱས་བཏབ་ལ། ཁྲག་དྲང་བ་ལ་སོགས་པའི་སྦྱོར་བས། གསད་པར་བྱ་བ་འདི་ནི་རྡོ་རྗེ་མཁའ་འགྲོ་མའི་དམ་ཚིག་གོ། ༈ དེ་ལྟར་ཚངས་པ་ལ་སོགས་པ་ནས་རྡོ་རྗེ་མཁའ་འགྲོ་
མའི་མཐར་ཐུག་པའི་དམ་ཚིག་བསྟན་ནས། དམ་ཚིག་དེ་བརྒྱད་བཤད་པའི་༼དང་སོགས་ཀྱི་སྒྲས་བསྡུས་པ་ནི་འོག་ནས་འཆད་པ་ལྟར་བྱའོ། །༽དགོངས་པ་མཚམས་སྦྱོར་བ་བསྟན་པར་བྱ་བའི་ཕྱིར། ངོ་བོ་ཉིད་ཀྱིས་ཞེས་བྱ་བ་ལ་སོགས་

པ་གསུངས་ཏེ། ཚངས་པ་ལ་སོགས་པ་འདི་དག་ནི་རང་གི་ངོ་བོ་ཉིད་ཀྱིས་ཏེ། རང་དབང་གིས་ཐོག་མ་མེད་པའི་དུས་ཅན་ཏེ། སྣོད་ཀྱི་འཇིག་རྟེན་དང་ལྷན་ཅིག་ཏུ་བཞིན་དུ། ཀུན་ཏུ་འབྱུང་བ་རྫུ་འཕྲུལ་ཆེན་པོ་དང་ལྡན་པ། ཁམས་གསུམ་དུ་སེམས་ཅན་
རྣམས་ལ་ཕན་འདོགས་པ་དང༌། ཚར་གཅོད་པར་བྱེད་ཅིང་ཆ་ལུགས་སྣ་ཚོགས་པའི་གཟུགས་དང་རྒྱན་རྣམས་ཀྱིས་རྣམ་པར་སྤྱོད་པའོ། །དེ་བས་ན་དེ་རྣམས་ཀྱི་དམ་ཚིག་མ་ལུས་པ་དངོས་གྲུབ་ཀུན་འགྲུབ་པ་ལ་ཕན་ཞིང་དངོས་གྲུབ་འཐོབ་པར་བྱེད་པ་ལ་
གསང་བ་འདུས་པ་པ་རྣམས་ཀྱིས་སྤྱད་པར་བྱའོ།། ༈ སེམས་ཅན་ཀུན་ལ་ཞེས་བྱ་བ་ལ་སོགས་པས་ནི། རབ་ཏུ་བྱེད་པ་ཉེ་བར་སྡུད་པར་བྱེད་དོ། །ཁམས་གསུམ་དུ་འབྱུང་བས་ཁམས་གསུམ་པ་སྟེ། ཁམས་གསུམ་པ་ཐམས་ཅད་ནི་
ཚངས་པ་ལ་སོགས་པའི་སེམས་ཅན་རྣམས་སོ། །དེ་རྣམས་༼ཁམས་གསུམ་ཞེས་བྱ་བ་ལ་སོགས་པ་ལ་ནི། ཟེར། ༽ཀྱི་རྡོ་རྗེའི་དམ་ཚིག་ནི་མི་འདའ་བར་ཉམས་སུ་བླང་བའི་རྡོ་རྗེ་འཆང་གི་བཀའོ། །དེའི་རྗེས་སུ་འབྲང་བ་ནི་འཇུག་པ་སྟེ། དེ་སྟོན་
པའི་ཏིང་ངེ་འཛིན་གང་ཡིན་པ་དེ་ལ་ཡང་དེ་སྐད་ཅེས་བྱའོ། །ཚངས་པ་སོགས་ཀྱི་དམ་ཚིག་ལ་གནས་དགོས་པ་ནི། འདིར་ཡང་། གསུངས་པ་ཕ་རོལ་རྒོལ་བ་གང་ཡང་རུང༌། །མཚན་མའི་དབྱེ་བས་གནས་པ་རྣམས། །ཕ་རོལ་སྨྲ་བ་ངེས་བྱའི་ཕྱིར། །འགའ་ཞིག་
རྟགས་བྱེད་རྣམ་གནས་པ། །ཟེར། ཆོས་འདི་ལས་ཕ་རོལ་ཏུ་གྱུར་པའི་གྲུབ་མཐའ་སྨྲ་བ་རྣམས་རང་གི་ལམ་ལ་ངེས་པར་སྦྱར་བར་བྱ་བའི་ཕྱིར། ཚངས་པ་ལ་སོགས་པ་འགའ་ཞིག་རྟགས་དང་ཆ་ལུགས་ཀྱི་བྱེད་པ་མི་འདྲ་བ་དུ་མས་རྣམ་པར་གནས་པ་དེ་རྣམས་རྡོ་རྗེ་ཐེག་པ་འདིར་མཐའ་

གཅིག་ཏུ་བརྙས་པར་མི་བྱ་སྟེ། དེ་ལྟར་བྱེད་པ་ལ་རྡོ་རྗེ་སེམས་དཔའི་རྣམ་འཕྲུལ་ཡིན། །པ་དུ་མ་ཡོད་པའི་ཕྱིར་རོ། ཞེས་གསུངས་པས་སོ།། ༈ ད་ནི་རྫོགས་རིམ་པས་མི་དགེ་བ་བཅུའི་ལས་ཀྱི་ལམ་འོད་གསལ་
གྱི་རྣམ་པར་དག་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ལུས་ཀྱི་དངོས་གྲུབ་ནི་ལུས་ཀྱི་བྱ་བ་རྣམས་སོ། །དེ་ཉིད་ནི་དེ་ཁོ་ནར་མཉམ་ཞིང་མི་བྱེད་པས་ན་དམ་ཚིག་རྡོ་རྗེ་སྟེ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །
ལུས་ཀྱི་རྣམ་གསུམ་ཞེས་བྱ་བ་ནི། སྲོག་གཅོད་པ་དང༌། མ་བྱིན་པར་ལེན་པ་དང༌། གཞན་གྱི་ཆུང་མའི་ཐད་དུ་འགྲོ་བའོ། །རྡོ་རྗེ་ལས་བྱུང་ནི་འོད་གསལ་བའོ། །ཐམས་ཅད་རབ་ཏུ་བྱ་བ་ནི་བདེ་འགྲོར་སྐྱེ་བའི་རྒྱུ་ཆོས་དང་ངན་འགྲོར་སྐྱེ་བའི་རྒྱུ་ཆོས་
མ་ཡིན་པ་བླང་དོར་དུ་བྱེད་པ་ལ་ལྟོས་པ་མེད་པར་མཉམ་པ་ཉིད་དུ་སྐྱོང་བས་ཉམས་སུ་ལེན་པའོ། །དེ་ལྟར་བྱས་པའི་འབྲས་བུ་ནི་སེམས་ཅན་གྱི་ཁམས་ནི་ཁམས་གསུམ་པ་རྣམས་ནི་སྒྲུབ་པ་པོའི་ལུས་ངག་ཡིད་གསུམ་མོ་སོ། །སངས་རྒྱས་སྐུ་བྱེད་
པ་ཞེས་བྱ་བ་ནི་མི་འཇིག་པའི་རྡོ་རྗེའི་སྐུ་བྱེད་ཅིང་སྐྱེད་པ་སྟེ། བདེ་འགྲོ་དང་ངན་འགྲོར་འགྲོ་བའི་རྒྱུ་མེད་པའི་ཕྱིར་རོ། །དེ་བཞིན་དུ་ངག་གི་དངོས་གྲུབ་ནི་ངག་གི་བྱ་བ་རྣམས་སོ། །ཚིག་གི་ལས་ལམ་ཞེས་པ་ནི་བརྫུན་དུ་སྨྲ་བ་དང་ཕྲ་མ་དང་ཚིག་རྩུབ་པོ་དང་
ངག་བཀྱལ་པར་སྨྲ་བའི་མཚན་ཉིད་ཅན་ནོ། །མ་ལུས་པར་ཞེས་བྱ་བ་ནི་རྣམ་པ་བཞིའོ། །ཁམས་གསུམ་དྲི་མེད་ཅེས་བྱ་བ་ནི་རྡོ་རྗེ་འཆང་ཆེན་པོའོ། །དེའི་དཀྱིལ་འཁོར་ཏེ་ཞེས་བྱ་བ་ནི་གནས་སོ། །དེ་གང་ཡིན་ཞེ་ན། འོད་གསལ་བ་སྟེ་ཁམས་གསུམ་དྲི་མ་

མེད་པའི་དཀྱིལ་འཁོར་ནི། འོད་གསལ་བས་རྣམ་པར་དག་པའི་ཚིག་གི་ལམ་གང་ཡིན་པ་དེ་ཉམས་སུ་བླང་བར་བྱའོ། །དེས་ཅིར་འགྱུར་ཞེ་ན། ཚིག་གི་དངོས་གྲུབ་ཅེས་བྱ་བ་ལ་སོགས་པ་གསུངས་ཏེ། ཚིག་གི་དངོས་གྲུབ་ཀྱི་གནས་ནི་ངག་གི་དབང་ཕྱུག་གོ། 
དེས་ཉམས་དགའ་བ་ནི་ཤིན་ཏུ་ཡིད་འཕྲོག་པ་སྟེ། འདི་ནི་དམ་ཚིག་ཤིན་ཏུ་འདའ་བར་དཀའ་བའོ། །དེ་བཞིན་དུ་སེམས་རྣམ་པར་དག་པ་ནི་སེམས་ཀྱི་བྱ་བ་རྣམས་སོ། །ཡིད་ཀྱི་རྡོ་རྗེའི་རང་བཞིན་ཀུན། །ཞེས་བྱ་བ་ནི། བརྣབ་སེམས་དང་གནོད་སེམས་དང་
ལོག་པར་ལྟ་བའི་མཚན་ཉིད་ཅན་གྱི་ལས་རྣམ་པ་གསུམ་སྟེ། དེ་ལ་གནོད་སེམས་ནི་སེམས་ཅན་ལ་རྣམ་པར་སྡང་བའོ། །བརྣབ་སེམས་ནི་གཞན་གྱི་ནོར་ལ་བདག་གིས་ཐོབ་ན་སྙམ་དུ་མངོན་པར་འདོད་པའོ། །ལོག་པར་ལྟ་བ་ནི་སྦྱིན་པ་མེད་དོ་ཞེས་བྱ་བ་ལ་
སོགས་པ་སྟེ། གསུམ་པོ་འདི་དག་ནི་ཡིད་ཀྱི་ལས་རྣམས་སོ། །རྡོ་རྗེ་བརྟན་པ་འཛིན་པས་ཞེས་བྱ་བ་ནི་འོད་གསལ་བ་ལ་གཞོལ་བའི་བློ་གྲོས་སོ། །སྒོམ་པ་ནི་དགེ་མི་དགེའི་བྱ་བའི་དེ་ཁོ་ན་ཉིད་ལ་སོ་སོར་བརྟག་བཞིན་པས་རབ་ཏུ་འཇུག་པའོ། །རྡོ་རྗེ་མི་ཕྱེད་
ཅེས་བྱ་བ་ལ་སོགས་པས་ནི་རབ་ཏུ་བྱེད་པ་ཉེ་བར་སྡུད་པར་བྱེད་དེ། རྡོ་རྗེ་མི་ཕྱེད་གསུམ་ལྡན་གྱི། །ཞེས་བྱ་བ་ནི། རྫོགས་པའི་རིམ་པའི་ཏིང་ངེ་འཛིན་ལ་གནས་པ་རྣམས་ཀྱི་དམ་ཚིག་འདི་ཡིན་གྱི་གཞན་གྱི་ནི་མ་ཡིན་ཏེ། མི་འདའ་བར་ནན་ཏན་དུ་བྱ་བའི་
དམ་ཚིག་གསུམ་པོ་བཤད་མ་ཐག་པ་འདི་ཡིན་ཞེས། བཅོམ་ལྡན་འདས་ཀུན་ཏུ་མཛེས་དགའ་རྡོ་རྗེ་སེམས་དཔས་དེ་སྐད་ཅེས་བཀའ་སྩལ་ཏོ།། ༈ ད་ནི་བསྐྱེད་རིམ་གྱི་སྒྲུབ་པ་རྩོམ་པར་བྱེད་པའི་སྔགས་པ་རྣམས་ཀྱིས་ཕྱག་འཚལ་

མི་འཚལ་ལ་ནན་ཏན་དུ་བྱ་བ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། སྔགས་ཐམས་ཅད་ཀྱི་རྡོ་རྗེ་ཞེས་བྱ་བ་ནི་སྔགས་ལ་མཆོག་ཏུ་གཞོལ་བ་རྣམས་ཏེ། དེ་རྣམས་ཀྱི་དམ་ཚིག་ཉིད་ཀྱི་སྐུ་ལ་སོགས་
པ་ལས་ཕྱུང་ངོ༌། །སངས་རྒྱས་ཞེས་བྱ་བ་ལ་སོགས་པ་ལ་ཕྱག་གི་ཡུལ་སངས་རྒྱས་དང་བྱང་ཆུབ་སེམས་དཔའ་དང༌། དེ་བཞིན་དུ་རང་རྒྱལ་དང་ཉན་ཐོས་རྣམས་ལ་སྐུ་གསུང་ཐུགས་སུ་སྦྱོར་བ་ན། །ཞེས་བྱ་བ་ནི། ལྷའི་སྐུ་ལ་སོགས་པ་གསུམ་དང་། རང་གི་སྒོ་གསུམ་
གཅིག་ཏུ་གྱུར་པ་སྟེ་གཅིག་ཏུ་བྱེད་པའི་སྔགས་པས་ཕྱག་མི་བྱའོ་སྟེ། དགོས་པའི་དབང་གིས་ལུས་རྐྱང་པའམ་སམ་ངག་རྐྱང་པའམ་གམ་ལུས་དང་ངག་གཉིས་ཚོགས་པ་ཀྱིས་ཕྱག་བྱ་བ་ལ་ནི་ཉེས་པ་མེད་ཀྱི། ཡིད་དང་བཅས་པའི་
ལུས་སམ། ཡིད་དང་བཅས་པའི་ངག་གིས་ཕྱག་བྱས་ན་མངོན་པར་འདོད་པའི་དངོས་གྲུབ་ཉམས་པར་འགྱུར་རོ། །བསྐྱེད་པའི་རིམ་པ་ལ་གནས་པ་རྣམས་ཀྱི་གཞན་ལ་ཕྱག་བྱ་བ་དང་མི་བྱ་བའི་ཚུལ་བསྟན་ནས། རྫོགས་པའི་རིམ་པ་རྟོགས་པ་རྣམས་
ཀྱིས་ཕྱག་བྱ་མི་བྱ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་༼འདིར་ཡིད་ཀྱི་ཕྱག་བྱེད་པ་ནི་ཡིད་ཀྱིས་རང་དམན་པ་དང༌། ལྷ་བཟང་བའི་ཕྱིར་ན་དབྱེར་མེད་དུ་བྱེད་པ་མི་རུང་ངོ་སྙམ་ནས་ཕྱག་འཚལ་བའོ། །༽གཤེགས་པ་ཐམས་
ཅད་ནི་སེམས་ཅན་ཐམས་ཅད་དོ། །དེ་རྣམས་ཀྱི་སྐུ་རྡོ་རྗེ་ལ་སོགས་པལ་འི་བསམ་གཏན་གྱི་དམ་ཚིག་ནི། སྒྱུ་མའི་སྐུར་དམིགས་པའི་རྣམ་པ་སྟེ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །ཀུན་ཏུ་རྡོ་རྗེ་ཞེས་བྱ་བ་ལ་སོགས་པ་ལ། ཀུན་ཏུ་སྟེ་

ཐམས་ཅད་དུ་སེམས་ཅན་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་དཀྱིལ་འཁོར་ཞེས་པ་ལུས་ལ་སོགས་པའི་ཚོགས་ལ། རྡོ་རྗེ་སེམས་དཔའ་ཞེས་བྱ་བ་ལ་སོགས་པ་སྟེ། གང་ཡིན་པའི། བསམ་གཏན་རྡོ་རྗེ་གསུམ་སྦྱོར་བ། །ཞེས་བྱ་བ་ནི། རྡོ་རྗེ་འཆང་གི་རྡོ་རྗེ་
གསུམ་མི་ཕྱེད་པའི་རང་བཞིན་དུ་དམིགས་པས། སྔགས་བཟློས་པས་ཞེས་པ་རྡོ་རྗེ་ཟློས་པ་ལ་དགའ་བའི་ནང་གི་བདག་ཉིད་ལ་མཆོག་༼ཀུན་ཏུ་རྡོ་རྗེ་ཞེས་བྱ་བ་ལ་སོགས་པ་ལ། ཞེས་བཤད་ཟིན་པས་འདིར་སོགས་མེད་པ་ཆག་འགྱུར་ལྟར་བྱ། རྡོ་རྗེ་སེམས་དཔའ་ཞེས་པ་དང་པོའི་མགོན་པོ་སྟེ་དེའི་རྡོ་རྗེ་
གསུམ་ཟེར་བ་ལྟར་རོ། །༽ཏུ་གཞོལ་བས། བསམ་གཏན་བྱ་ཞིང་བསམ་གཏན་དམིགས་པ་ལ་སྤྱད་པར་བྱའོ། །དེ་ལྟ་བུའི་གང་ཟག་གི་ཕྱག་བྱ་བ་གང་ཡིན་ཞེ་ན། དེ་ནས་ཞེས་བྱ་བ་ལ་སོགས་པ་གསུངས་ཏེ། སྔགས་ཐམས་ཅད་ཀྱི་སྒྲུབ་པ་ནི་ཟུང་དུ་འཇུག་
པའི་རིམ་པ་ལ་གནས་པ་སྟེ། དེ་རྣམས་ཀྱི་དམ་ཚིག་དང་སྡོམ་པ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །མདོར་ན་ཞེས་བྱ་བ་ནི་གཅིག་ཏུ་གྱུར་པས་ཏེ་གྱུར་པར་བྱའོ་སོ། །སེམས་ཅན་ཁམས་རྣམས་ནི་རྫོགས་པ་དང་མ་རྫོགས་པའི་སེམས་ཅན་གྱི་ཚོགས་
རྣམས་སོ། །གཅིག་ཏུ་བྱེད་ཚུལ་ནི་བསམ་གཏན་རྡོ་རྗེས་ཞེས་བྱ་བ་ནི་བཤད་མ་ཐག་པའི་རྡོ་རྗེ་གསུམ་དབྱེར་མི་ཕྱེད་པའི་གྱི་བསམ་གཏན་གྱིས་རྡོ་རྗེ་འཆང་གི་སྐུ་གཅིག་ཏུ་བྱའོ་སོ། །བསྐུལ་བར་བྱ་ཞེས་བྱ་བ་ནི་བསླབ་པར་བྱའོ། །རྡོ་རྗེ་གསུམ་གྱི་
ཕྱག་འཚལ་བ་ཞེས་བྱ་བ་ནི། སེམས་ཅན་ཐམས་ཅད་རྡོ་རྗེ་གསུམ་མི་ཕྱེད་པའི་ངོ་བོར་བལྟས་ནས་དེ་བཞིན་གཤེགས་པ་ལ་སོགས་པའི་སྐུ་གཟུགས་ལ་སོགས་པ་ལ་ཕྱག་བྱ་བའོ། །དེ་ལྟར་བྱེད་པ་དེའི་ཕྱག་འཚལ་བའི་མཆོག་ནི་ཤིན་ཏུ་ཁྱད་པར་དུ་

འཕགས་པའོ། །རྡོ་རྗེ་ནི་རྫོགས་པ་ཟུང་འཇུག་གི་འི་རྣལ་འབྱོར་རོ་པའོ། །རྣལ་འབྱོར་འདི་ལས་བྱུང་བས་ན་འབྱུང་བ་སྟེ། དག་མ་དག་གི་རླུང་སེམས་ཙམ་ལས་རྡོ་རྗེ་འཆང་ཆེན་པོ་ཉིད་དུ་སྐྱེད་པའི་སྤྱོད་པ་ཞེས་བྱ་བའི་བར་
དུའོ།། ༈ བསྙེན་པ་ལ་སོགས་པ་རྣལ་འབྱོར་བཞི་ལ་ཞུགས་པ་རྣམས་ཀྱི། བསྒྲུབ་པ་སྟེ་འདོད་ཡོན་ལ་ལོངས་སྤྱོད་པའི་དུས་སུ་ཡུལ་དབང་རྣམས་ཐབས་ཤེས་སུ་སྡུད་པའི་སྡོམ་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་
སྨོས་ཏེ། བསྙེན་པ་ཞེས་བྱ་བ་དང་ལ་སོགས་པས་ཉེར་སྒྲུབ་དང་བསྒྲུབ་པ་དང་སྒྲུབ་ཆེན་གྱི་འི་དོན་ནི་ལེའུ་བཅུ་གཉིས་པའི་འགྲེལ་པར་བཤད་ཟིན་ཏོ། །རྡོ་རྗེ་བཤང་གཅིས་ཞེས་བྱ་བའི་བཤང་གཅི་ནི་ཡུལ་དང་དབང་པོའོ། །རྡོ་རྗེ་ནི་དེ་རྣམས་ལྷའི་ངོ་བོ་
མི་ཕྱེད་པར་བྱས་པ་རྣམས་ཀྱིས་སོ། །ནམ་མཁའི་དབྱིངས་ནི་ནམ་མཁའི་ཁམས་མཐའ་ཡས་པའོ། །ཡོངས་སུ་གང་བར་ཞེས་བྱ་བ་ནི་ཡང་དག་པར་ཁྱབ་པར་རྣམ་པར་བསམ་ལ། དེ་ནས་དུས་གསུམ་རྡོ་རྗེ་དག་ལ་ཞེས་བྱ་བ། སྐུ་གསུམ་མི་ཕྱེད་པའི་
ང་རྒྱལ་འཆང་བ་རྣམས་ལ་དབུལ་ཞིང་སྟེ་རྣམ་པར་བསྟེན་པར་བྱའོ། །དུས་ཏེ་ཐུན་གསུམ་དུ་ཡང་ཁམས་གསུམ་གྱི་ནང་ན་གནས་པའི་ཡུལ་དང་དབང་པོའི་ངོ་བོ་ཉིད་ཐམས་ཅད་ཀྱི་དབང་པོ་རྣམས་ཐབས་ཏེེ་ལྷ་ཕོ་དང་ཡུལ་རྣམས་ཤེས་
རབ་ལྷ་མོའི་ངོ་བོར་སྒོམ་པ་ཉིད་ཀྱིས་ནམ་མཁའི་དབྱིངས་ཁྱབ་པར་བསྒོམ་པ་ལ་འདོད་པ་ལ་ལོངས་སྤྱོད་པ་ན་ཐབས་ཤེས་རོལ་པའི་ཚུལ་གྱིས་བྱའོ་མོ་ཞེས་བྱ་བའི་བར་དུའོ། །དམ་ཚིག་རབ་ཏུ་རྟག་པའོ། །ཞེས་བྱ་བ་ནི་ཐོག་མ་མེད་པའི་དུས་ནས་སངས་རྒྱས་

རྣམས་ལས་རིམ་པར་བརྒྱུད་པ་ཅན་ནོ།། ༈ དེ་ལྟར་འདོད་ཡོན་ལ་སྤྱད་པས་དེ་ཁོ་ན་ཉིད་རྟོགས་པས་འི་ཐ་མལ་པའི་ལུས་སྤངས་ནས་ཏེ་ལུས་ལས་ལོགས་སུ་བྱེ་ནས་རྣམ་པར་མི་འཇིག་པ་སྟེ་རིགས་འདྲ་རྒྱུན་མི་འཆད་པའི་རྡོ་རྗེའི་སྐུ་
འཛིན་པར་བྱེད་པའི་ཐབས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་མི་སྣང་བ་ཐམས་ཅད་ཀྱི་དམ་ཚིག་ཅེས་བྱ་བ་ལ། རྡོ་རྗེ་ཐམས་ཅད་ནི་ཐུན་མོང་གི་སྐུ་དང་གསུང་དང་ཐུགས་ཏེ། དེའི་མི་སྣང་བ་ནི་འོད་གསལ་བར་
འཇུག་པའོ། །འོད་གསལ་འདི་ལས་རྡོ་རྗེ་སྐུ་དང་མཉམ་པས་ན་དམ་ཚིག་སྟེ། རྡོ་རྗེ་ཐམས་ཅད་དབྱིངས་མི་སྣང་བ་འོད་གསལ་དང་དམ་ཚིག་ཟུང་འཇུག་སྟེ་༼ཐ་མལ་གྱི་ཟེར། ༽གཉིས་པོ་འདི་དག་སྟོན་པ་ཉིད་ཀྱི་སྐུ་ལ་སོགས་པ་
ལས་ཕྱུང་ངོ༌། །དུས་བཞིར་ཞེས་བྱ་༼རྡོ་རྗེའི་སྐུ་ཡང་དག་པར་འབྱུང་བས་ན་དམ་ཚིག་སྟེ། ཟེར། ༽བ་ལ་སོགས་པ་ལ། དུས་བཞི་ཞེས་བྱ་བ་སྟོང་པ་ཉིད་བཞིའོ། །མཆོག་ཅེས་པ་སྟོང་ཉིད་སྒོམ་པའི་ལམ་བླ་ན་སྟེ་གོང་ན་མེད་པའོ། །ཉིན་རེ་༼
འདིར། རྡོ་རྗེ་ཅན་གྱིས་ཉིན་རེ་ཞིང༌། །ཐུན་བཞི་མཆོག་ནི་སྤྱད་པར་བྱ། །སླར་ཡང་རྫས་ཀྱང་རྟག་ཏུ་དབྲོག། ཅེས་འབྱུང་བ་ལེགས་སོ། །༼ཞེས་བྱ་བ་རྟག་ཏུའོ། །སྤྱད་པར་བྱ་ཞེས་པ་ནི་བསྒོམ་པར་བྱ་བའོ། །སླར་ཡང་ན་རྫས་ཞེས་བྱ་བ་ལུས་ཀྱང་དབྲོག་པར་བྱ་ཞེས་བྱ་བ་བླང་བར་བྱབ་ནི་ཟུང་འཇུག་གི་སྐུ་མ་བྱིན་པར་ལེན་
པའོ། །རྟག་ཏུ་ཞེས་པ་ནི་ལུས་འཕྲོག་པའི་ཐབས་རྟག་ཏུ་བྱེད་པ་ཡིན་ལ། དེ་ལ་ནི་དུས་ཐཾད་དུ་སྟེ་རྒྱུན་དུ་འོད་གསལ་དུ་འཇུག་པར་བྱ་བ་དང་སྟེ། ཞུགས་པའི་མཐར་ཟུང་འཇུག་གི་སྐུ་སྒྲུབ་པའི་དགོས་པའི་དབང་གིས་ཏེ་ཕྱིར་དུ་སྒྱུ་མའི་སྐུར་ལྡང་བར་༼ཡང་གི་སྒྲས་

ནི་རྒྱུན་དུ་འོད་གསལ་དུ་འཇུག་པར་མ་ཟད་སྒྱུ་མའི་སྐུར་ལྡང་བ་ཡང་རྒྱུན་དུ་བྱེད་པ་ཡིན་ཏེ་རྟག་ཏུ་ཞེས་པ་དེ་གཉིས་ཀ་ལ་སྦྱར་དགོས་པས་སོ། །༽ཡང་བྱའོ་ཞེས་བྱ་བར་དགོངས་སོ། དམ་ཚིག་རྡོ་རྗེ་རྫོགས་བྱེད་པའོ། །ཞེས་བྱ་བ་ནི། དེ་བཞིན་གཤེགས་
པ་མཉེས་པར་བྱེད་པའི་དམ་ཚིག་གོ། ༈ དེ་ཁོ་ན་ཉིད་རྟོགས་པ་རྣམས་ཀྱི་འགྲོ་བའི་དོན་དུ་ཡུན་རིང་དུ་གནས་པར་བྱ་བའི་ཕྱིར། ཕྱི་རོལ་གྱི་བཅུད་ཀྱི་ལེན་གང་ཡིན་པ་དེ་ལ་ལྟོས་པ་མེད་པར་རང་གི་ལུས་གནས་པའི་ཆོ་ག་བསྟན་པར་བྱ་བའི་
ཕྱིར། དེ་ནས་ཞེས་བྱ་བ་ལ་སྩོགས་པ་གསུངས་ཏེ། ནམ་མཁའི་རིག་པ་ནི་དེ་བཞིན་ཉིད་དོ། །དེ་འཛིན་པར་བྱེད་ཅིང་དམིགས་པར་བྱེད་པས་ན་ནམ་མཁའི་རིག་འཛིན་ཏེ་རྣལ་འབྱོར་པའོ། །དེའི་མཉམ་པ་འདིས་བྱེད་ཅིང་ལུས་རྒྱས་པར་བྱེད་པས་
ན་དམ་ཚིག་སྟེ། བརྟ་བར་བྱ་བའི་ཆོ་ག་འདི་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །སྐུ་གསུང་ཐུགས་ཀྱི་ཞེས་བྱ་བ་ལ་སོགས་པས་སྒྲུབ་པ་པོ་བདག་ཉིད་ཀྱི་༼འདི་ལས་དེའི་ལུས་རྟས་པར་ཡང་དག་པར་འགྲོ་བས་ན་དམ་ཚིག་སྟེ་རྒྱས་པར་བྱེད་པའི་ཆོ་གའོ་ཟེར། ༽སྐུ་དང་གསུང་
དང་ཐུགས་ཀྱི་རྡོ་རྗེ་བདེ་བར་གནས་པར་བྱ་བའི་ཕྱིར། དབུ་རྒྱན་དག་ལ་སྟེ་ཀླད་རྒྱས་ལ་བསམ་གཏན་ཏེ་བདུད་རྩི་ཀུནྡ་ལྟ་བུ་ཞེས་བྱ་བ་བསམ་པར་བྱའོ། །དེའི་ཕན་ཡོན་ནི་རྡོ་རྗེ་གསུམ་གྱི་ཞེས་བྱ་བ་ལ་སོགས་པ་སྟེ་རྡོ་རྗེ་གསུམ་ནི་ལུས་སོ། །དེ་སྐྱེས་
པ་ནས་བརྩམས་ཏེ་མཉམ་པར་༼ཀླད་རྒྱས་ནས་འཛག་པའི་བྱང་སེམས་ལྕེ་ཆུང་གི་ལམ་ནས་ལྕེའི་གཞུང་དུ་འབབ་པར་བཤད་པས། གནས་དེ་ནས་བརྒྱུད་དེ་བདུད་རྩི་ལྕེ་ཆུང་དུ་འབབ་པར་སེམས་པའོ། །ཁ་ཅིག་སྤྱི་བོར་དབྱངས་བཅུ་དྲུག་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་བདུད་རྩི་འཛག་པ་བསམ་ཞེས་ཟེར་རོ། །༽

འགྲོ་ཞིང་རྗེས་སུ་འགྲོ་བས་ན། རྡོ་རྗེ་གསུམ་གྱི་དམ་ཚིག་སྟེ་རླུང་ལ་སོགས་པ་ནད་གཞི་རྣམས་སོ། །དེ་དག་ཐམས་ཅད་ཀྱི་ཁྲོས་ཤིང་རབ་ཏུ་འཁྲུགས་པ་རྣམས་ཀྱིས་བརྒྱལ་ཞིང་ཟིལ་གྱིས་གནོན་པར་ལུས་འདི་མི་ནུས་སོ། །ཇི་སྐད་དུ་བཅོམ་ལྡན་འདས་ཀྱིས་ཤེས་
རབ་ཀྱི་མདོ་སྟེ་རྣལ་འབྱོར་མའི་རྒྱུད་ལས། གང་ཞིག་བདུད་རྩི་ཀུནྡ་ལྟ་བུའི་རང་བཞིན་དུ། །སྤྱི་བོ་ནས་ར་རྟག་ཏུ་ངེས་པར་འབབ་པའི་བདུད་རྩི་དེ། །རྣལ་འབྱོར་དབང་པོས་དེ་འཐུངས་ན། །རྒ་དང་འཆི་བ་རྣམ་པར་འཇིག། པར་བྱེད་དོ། །ཇི་ལྟར་
པདྨའི་སྡོང་བུའི་ཁོང་སྟོང་ལས། །མི་ཡིས་ཆུ་ནི་འདྲེན་པར་བྱས་སྟེ་བྱེད། །འཐུང་བ་༼སྤྱི་བོ་ནས་རྟག་ངེས་འབབ་པ་ཟེར། ༽དེ་བཞིན་དུ་ཆུ་ལྟ་བུའི་ཀླད་རྒྱས་ཀྱི་བདུད་རྩི་སྡོང་བུ་ལྟ་བུའི་ལྕེ་ཆུང་གི་ལམ་ནས་དྲངས་ཏེ་ཉེ་བར་འཐུངས་པ་ཡིས། །རྣལ་འབྱོར་པ་
ནི་སྟོབས་ཤིན་ཏུ་ཆེ་བ་དང་ཡུན་རིང་དུ་ན་འཚོའོ། །ཞེས་གསུངས་པ་དང༌། རྩ་བའི་རྒྱུད་དེ་ཉིད་བསྡུས་པ་ལས་ཀྱང༌། །ལྕེ་ནི་རྐན་ལ་སྦྱར་བྱ་ཞིང༌། །སྣ་ཡི་རྩེ་མོར་བསམ་པར་བྱ། །རྡོ་རྗེ་ཕྲ་མོ་བདེར་རེག་པས། །སེམས་ནི་མཉམ་པར་བཞག་པར་
གྱུར། །ཅེས་གསུངས་པའི་ཕྱིར་རོ། །༼དེ་ཉིད་བསྡུས་པའི་ལུང་འདིའི་དངོས་ཟིན་གྱི་དོན་ཆོས་བརྒྱ་སྒོམ་པ་པོས་ལྕེ་རྐན་ལ་སྦྱར་ནས་གདོང་གི་སྣ་རྩེར་རྡོ་རྗེ་ཕྲ་མོ་བསྒོམ་པ་ཡིན་མོད་ཀྱང༌། འདིར་དྲངས་པ་ལྟར་ན་ལྕེ་རྐན་ལ་སྦྱོར་བས་ལྕེ་ཆུང་བའི་སྣའི་རྩེ་མོར་རྡོ་རྗེ་སྟེ་ལྕེས་རེག་པར་བྱས་ནས་བདུད་
རྩི་འཐུང་བའོ། །དེ་ནི་ལུང་དེ་གང་ལ་དགོངས་ནས་གསུངས་པའི་དགོངས་གཞིའི་སྒོ་ནས་གསུང་བར་བྱ་སྟེ། དཔེར་ན་བཀའ་འགའ་ཞིག་གི་དངོས་ཟིན་དྲང་དོན་ཡིན་ཀྱང་དགོངས་གཞི་ངེས་དོན་དུ་འགྱུར་བ་མི་འགལ་བ་བཞིན་ནོ།། ༈ དེ་ལྟར་ནང་གི་བདག་ཉིད་ལ་མཆོག་ཏུ་གཞོལ་བ་

རྣམས་ཀྱི་ཚིམ་པར་བྱ་བའི་ཆོ་ག་བསྟན་ནས། སྔགས་ལ་མཆོག་ཏུ་གཞོལ་བ་རྣམས་ཀྱི་ཚིམ་པའི་ཆོ་ག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། སྔགས་འཆང་ལས་དང་པོ་བ་ཐམས་ཅད་ནི་
རྣམ་པར་སྣང་མཛད་ལ་སོགས་པ་རིགས་ལྔའི་ཟློས་པ་པོ་སྟེ། དེ་རྣམས་ཀྱི་དམ་ཚིག་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །སྐུའི་ཞེས་བྱ་བ་ལ་སོགས་པ་ལ། བཟའ་བ་ལ་སོགས་པ་ལ་ལོངས་སྤྱོད་པའི་དུས་སུ་ནི་རང་ཉིད་སྐུ་རྡོ་རྗེ་འཛིན་པ་རྣམ་
སྣང་དུ་ར་བྱིན་གྱིས་བརླབ་པར་བྱའོ། །ཕྱི་རོལ་རྡོ་རྗེ་འཛིན་པ་དང༌། ཞེས་བྱ་བ་ནི། ཟས་སྟེ་བཟའ་བཏུང་ལ་སྤྱོད་པ་ལས་གཞན་པའི་ཡུལ་གཟུགས་ལྟ་བ་དང་སྒྲ་ཉན་པ་དང་དྲི་སྣོམ་པ་དང་རེག་བྱ་ལ་རེག་པ་རྣམས་ལ་ལོངས་སྤྱོད་པའི་དུས་སུ་ནི་རང་ཉིད་
རྡོ་རྗེ་འཛིན་པ་མི་བསྐྱོད་པར་བྱིན་གྱིས་བརླབ་པར་བྱའོ། །རྟག་པར་རྡོ་རྗེ་ཆོས་སུ་བྱ། །ཞེས་བྱ་བ་ནི། རྡོ་རྗེ་ཆོས་ཏེ་གསུང་རྡོ་རྗེར་རང་ཉིད་རྟག་ཏུ་བྱིན་གྱིས་བརླབ་པར་བྱའོ། །གང་ལ་ཞེ་ན། མདོ་གདོན་ཆོ་གའི་བྱ་བ་ལ། །ཞེས་བྱ་བ་སྟེ། མདོ་ནི་གསུང་
རབ་ལ་སོགས་པའོ། །དེ་གདོན་པ་ནི་ཀློག་པའོ། །ཆོ་གའི་བྱ་བ་ལ་ཞེས་བྱ་བ་ནི་ཚུར་སྤྱོན་དང་གཤེགས་སུ་གསོལ་བ་ཞེས་བྱ་བ་ལ་སོགས་པའི་དབང་དུ་བྱ་བའི་ཆོ་གའི་བྱ་བ་སྟེ། ཆོས་ཐམས་ཅད་ཚིག་ཏུ་འདོན་པ་དང༌། དབྱངས་ལེན་པ་ལ་སོགས་པ་ལ་
འོད་དཔག་ཏུ་མེད་པར་བྱིན་གྱིས་བརླབ་པར་བྱའོ། །ཞེས་བཅོམ་ལྡན་འདས་ངོ་བོ་ཉིད་དག་པ་རྡོ་རྗེས་དེ་སྐད་ཅེས་བཀའ་སྩལ་པའོ། །དེ་ལྟར་རིགས་གསུམ་གྱི་ང་རྒྱལ་གྱིས་བྱེད་པ་དང༌། རང་གི་ལྷའི་ང་རྒྱལ་གྱིས་བྱེད་པ་གཉིས་གདམ་ང་ཅན་དུ་མངོན་ནོ། །

 ༈ གང་སྔར་བཤད་པ་དང་འོག་ནས་བཤད་པའི་ལས་ཀྱི་ཚོགས་ལ་སོགས་པ་བྱེད་པ་ན། རྣམ་པར་དག་པ་འོད་གསལ་ལ་སེམས་སྦྱར་ནས་བྱེད་པ་བ་དེ་བཤད་པའི་དོན་དུ་སྟོན་པས་འོད་གསལ་གྱི་ཏིང་ངེ་འཛིན་མངོན་
སུམ་དུ་མཛད་པར་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་འཛིན་པ་ཐམས་ཅད་ནི་སྤངས་རྟོགས་ཡོངས་སུ་རྫོགས་པའི་དེ་བཞིན་གཤེགས་པ་རྣམས་སོ། །སྐུ་དང་གསུང་དང་ཐུགས་ཀྱི་རྡོ་རྗེ་ནི་མ་རྫོགས་པའི་སེམས་
ཅན་རྣམས་ཏེ། དེ་རྣམས་ཀྱི་མཉམ་པ་ཉིད་ནི་སེམས་རང་བཞིན་གྱིས་འོད་གསལ་བ་ལ་གཅིག་ཏུ་གཞོལ་བའོ། །རྣམ་པར་དགོངས་པ་ནི་བསྒོམས་ནས་ཅང་མི་གསུང་བར་གྱུར་ཏོ།། ༈ དེ་ནས་ཞེས་བྱ་བ་ནས་བཀའ་སྩལ་ཏོ་ཞེས་བྱ་བའི་བར་ལ་
སོགས་པ་ནི་གོ་སླའོ།། ༈ བཅོམ་ལྡན་འདས་ཞེས་བྱ་བ་ལ་སོགས་པ་ལ། སྐུ་དང་གསུང་དང་ཐུགས་ཀྱི་རྡོ་རྗེ་རྣམས་ཀྱི་གང་དམིགས་སུ་མེད་པ་ནི་འོད་གསལ་བའོ་ཡིན་པའི་ཕྱིར་རོ། །ངོ་བོ་ཉིད་ཀྱི་ཡི་གེའི་ཚིག་ཅེས་བྱ་བ་ནི། ངོ་བོ་
ཉིད་ཀྱིས་དེ་ཁོ་ན་ཉིད་ལས་མི་འགྱུར་བའི་གནས་ཏེ། རིགས་ཀྱི་བུ་རྡོ་རྗེ་འཆང་ཆེན་པོ་འདི་ནི་ངོ་བོ་ཉིད་མེད་པའི་ཚིག་སྟེ་གནས་ཞེ་ཅེས་བྱ་བ་ནི། བརྗོད་དུ་མེད་ཅིང་རྣམ་པར་མི་འཇིག་པའི་༼རང་བཞིན་གྱིས་མི་འགྱུར་བའི་གནས་ཟེར། ༽གནས་ལ་རྣམ་པར་
དཔྱོད་ཅིང་དགོངས་པར་མཛད་དེ། ཐུགས་སུ་ཆུད་ནས་བདག་ཅག་རྣམས་ལ་ངོ་བོ་ཉིད་མེད་པའི་གནས་དེ་སྟོན་པར་མཛད་པའི་ཕྱིར། ཅང་མི་གསུང་བར་བཞུགས་སོ་ཞེས་པ་སྟེ། འོད་གསལ་བ་ལ་ཞུགས་པར་གྱུར་ཏེ་ཞེས་བྱ་བའི་དོན་ཏོ། །རིགས་ཀྱི་བུ་ཞེས་བྱ་

བ་ལ་སོགས་པས་ནི་རིགས་ཀྱི་བུ་དེ་བཞིན་གཤེགས་པ་ཐམས་ཅད་ཀྱི་བདག་པོ་འདི་སེམས་པ་ནི་འདི་སྙམ་དུ་གྱུར་ཏོ་ཞེས་པ་ནི་སྔར་འོད་གསལ་དུ་ཞུགས་པའི་དོན་འདི་ཉིད་རྣམ་པར་འགྲེལ་ཏེ། སྐུ་མི་འགྱུར་བ་ཞེས་བྱ་བ་ལ་སོགས་པ་ལ། 
སྐུ་ཉིད་སྐུ་མི་འགྱུར་བ་སྟེ། རང་བཞིན་གྱིས་མ་སྐྱེས་པའོ། །དེ་མ་སྐྱེས་པ་ནི་རང་བཞིན་གྱིས་སྐྱེ་བའི་རྒྱུ་དང་རྐྱེན་མེད་པའི་ཕྱིར་རོ། །མཚན་མ་མེད་ཅེས་པ་ལ་འདིས་མཚོན་པས་ན་མཚན་༼ཏོ་ཞེས་ཡར་ལ་གཅོད་དོ། །༽ཉིད་དེ་ཁ་དོག་དང་དབྱིབས་ཀྱི་བདག་
ཉིད་ཅན་ནོ། །དེ་གང་ལ་མེད་པ་དེ་ནི་མཚན་མ་མེད་པ་སྟེ་སྐུ་དང་ལ་སོགས་པས་གསུང་དང་ཐུགས་གསུམ་པོ་འདི་དག་མཚན་མ་མེད་པའོ་གོ། ནམ་མཁའི་རྡོ་རྗེར་རྟོག་པ་སྟེ་བརྟག་པར་བྱ་བ་ནི་དེ་བཞིན་ཉིད་དོ། །དེ་ལས་ཏེ་དེར་བྱུང་
བ་ནི་དེ་ཐོབ་པ་སྟེ་ནམ་མཁའ་རྡོ་རྗེར་རྟོག་ལས་བྱུང༌། །ཞེས་བྱ་བ་སྟེ། དེ་ནི་ཁམས་གསུམ་པའི་ཆོས་ཐམས་ཅད་དོ་འོ། །ཆོས་ཐམས་ཅད་རང་བཞིན་གྱིས་སྟོང་པའི་དེ་ཁོ་ན་ཉིད་དུ་ཟད་ན། དེ་ལས་ལྷའི་འཁོར་ལོ་འབྱུང་བར་ཇི་ལྟར་འགྱུར་
ཞེ་ན། ༼དེའི་དོན་ནི་རྣམ་པར་དཔྱད་ན་དེ་བཞིན་ཉིད་དེའི་ངོ་བོར་གནས་པའོ། །༽ལོག་པར་བཟུང་བས་ཟིན་པ་ཡིན། །ཞེས་བྱ་བ་གསུངས་ཏེ། ལོག་པ་ནི་སྒྱུ་མའོ། །དེ་ཡང་དག་པར་བཟུང་ཞིང་ཉེ་བར་བླངས་པས་ན་ལོག་པར་བཟུང་བ་སྟེ། སྒྱུ་མ་ལྟ་བུའི་
རྡོ་རྗེ་འཆང་གི་སྐུའོ། །རྡོ་རྗེ་འཆང་དེས་དཀྱིལ་འཁོར་པ་ཐམས་ཅད་ཡོངས་སུ་བཟུང་བས་ན་ཟིན་པ་སྟེ་དེ་སྐད་དུ། རྣལ་འབྱོར་ཐམས་ཅད་བཅོམ་ལྡན་འདས། །རྡོ་རྗེ་སེམས་དཔའ་དེ་བཞིན་གཤེགས། །དེ་ཡི་ཉེ་བར་ལོངས་སྤྱོད་ནི། །ཁམས་

གསུམ་མ་ལུས་འདི་དག་གོ་ཞེས་གསུངས་པའི་ཕྱིར་རོ།། ༈ ལོག་པར་བཟུང་བ་ཞེས་བྱ་བའི་རྡོ་རྗེའི་ཚིག་འདིའི་དགོངས་པ་ཤེས་ཀྱང་མི་ཤེས་པ་བཞིན་དུ། བཅོས་ནས་འཇམ་དཔལ་ལ་སོགས་པའི་བྱང་ཆུབ་སེམས་དཔའ་རྣམས་ཀྱིས་
དོན་དེ་གསལ་བར་བྱ་བའི་བསམ་པས། དེ་བཞིན་གཤེགས་པ་རྣམས་ལ་སྐུལ་བར་བྱེད་པ་བསྟན་པར་བྱ་བའི་ཕྱིར། དེ་ནས་འཇམ་དཔལ་ཞེས་བྱ་བ་ལ་སོགས་པ་གསུངས་ཏེ། གསུང་རྡོ་རྗེའི་ཚིག་ཅེས་བྱ་བ་ནི་རྡོ་རྗེ་འཆང་གི་ཆོས་སྟོན་པལའོ། །
ཕྱིན་ཅི་ལོག་ནི་རྫུན་པའི་ཚིག་གོ་འོ། །ཚིག་དེ་མི་ཤེས་པ་འདི་ལས་ཀུན་ཏུ་འབྱུང་བས་ན་ཕྱིན་ཅི་ལོག་ཀུན་འབྱུང་བ་སྟེ། རྒྱུའོ་ནི་མི་ཤེས་པ་རྒྱུར་གྱུར་པར་མ་བཟུང་ཞིག་པ་སྟེ། འཛིན་པར་མི་འགྱུར་བར་མཛད་དུ་གསོལ་ཞེས་པའོ། །
དེ་དག་ཀྱང་ཇི་ལྟ་བུ་ཞེ་ན། དེ་ཅིའི་སླད་དུ་ཞེ་ན་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ནི་འདས་པ་༼འདིའི་དོན་ནི་ལོག་པར་བཟུང་བས་ཟིན་པ་ཡིན། ཞེས་པའི་དོན་ཆོས་ཕྱིན་ཅི་ལོག་ཏུ་སྟོན་པའི་རྒྱུས་ཟིན་པའོ་སྙམ་དུ་འཁོར་རྣམས་ཀྱིས་མི་
འཛིན་པར་མཛད་དུ་གསོལ། ཞེས་ཞུས་པའོ། །༽རྣམས་སོ། །དེ་རྣམས་ཀྱི་རྡོ་རྗེའི་དབྱིངས་ནི་མྱ་ངན་ལས་འདས་པའི་དབྱིངས་སོ། །ངོ་བོ་ཉིད་ནི་རང་བཞིན་ནོ། །སྤྱོད་པ་ནི་མྱང་འདས་དེ་ལ་སྤྱད་པར་གྱུར་པ་སྟེ་ཐོབ་པའོ། །གཤེགས་པ་དང་བྱོན་པ་ནི་འོད་
གསལ་བར་འཇུག་པ་དང་ཟུང་འཇུག་ཏུ་བཞེངས་པ་གང་ཡིན་པ་སྟེ། དེ་དག་ལ་ནི་དེ་བཞིན་གཤེགས་པ་ཐམས་ཅད་ཀྱི། རྡོ་རྗེ་དབྱིངས་ཀྱི་ངོ་བོ་ཉིད་སྤྱོད་པར་འགྱུར་བ་གཤེགས་པ་དང་བྱོན་པ་ནི། དེ་བཞིན་གཤེགས་པ་ཐམས་ཅད་ཀྱི་བདག་པོ་འདི་

ཡིན་ཏེ། མྱ་ངན་ལས་འདས་པ་མཐར་ཐུག་པ་ཐོབ་པ་དེ་བས་ན་གསུང་རྡོ་རྗེའི་ཚིག་ལ་ཕྱིན་ཅི་ལོག་ཏུ་མ་རྟོག་ཅིག་ཅེས་བྱ་བར་སྦྱར་རོ།། ༈ གང་བཤད་མ་ཐག་པའི་རྣམ་པས་ཟབ་པ་འོད་གསལ་དུ་འཇུག་པ་
དང་རྒྱ་ཆེ་བཟུང་འཇུག་ཏུ་བཞེངས་པར་བསྟན་པ། དེ་ལ་དེའི་དགོས་པ་ཅི་ཞིག་ཡོད་ཅེས་རྟོག་པར་འགྱུར་བས་དེ་ཅིའི་སླད་དུ་ཞེ་ན། ཞེས་བྱ་བ་གསུངས་ཏེ། ཚངས་པ་ལ་སོགས་པ་ཞེས་བྱ་བ་ནི། སྐྱེ་དགུའི་བདག་པོ་ལ་སོགས་པའོ། །བྱང་ཆུབ་
ཆེན་པོ་ནི་ཤེས་བྱའི་སྒྲིབ་པའི་མཚན་ཉིད་ཅན་གྱི། ཉོན་མོངས་པ་ཅན་མ་ཡིན་པའི་མ་རིག་པའོ། །༼སློབ་དཔོན་འདིའི་ལུགས་ཀྱིས་བདེན་འཛིན་ཉོན་མོངས་ཅན་གྱི་མ་རིག་པར་བཞེད་ལ། ཉོན་མོངས་ཀྱི་བག་ཆགས་ཤེས་སྒྲིབ་ཏུ་བཞེད་པ་ལྟར་བྱ་ཡི། བདེན་འཛིན་ཤེས་སྒྲིབ་ལ་
འཆད་པ་དགོངས་པ་མིན་ཏེ། གཞན་དུ་རྒྱས་པར་བཤད་ཟིན་ཏོ། །༽དེའི་སེམས་པ་སྟེ་སེམས་གང་ལ་ཡོད་པ་དེ་ནི་བྱང་ཆུབ་སེམས་དཔའ་ཆེན་པོའོ། །མངོན་པར་ཤེས་པ་ཆེན་པོ་ནི་ཕྲ་བ་དང་ཡང་བ་ཉིད་ལ་སོགས་པ་འཇིག་རྟེན་པའི་དབང་ཕྱུག་གི་ཡོན་ཏན་བརྒྱད་
དོ་འོ། །ཡེ་ཤེས་ནི་འཇིག་རྟེན་པའི་ཐམས་ཅད་མཁྱེན་པ་སྟེ། དེ་དག་ཐོབ་པའོ། །༼ཚངས་པ་ལ་སོགས་པ་བྱང་ཆུབ་ཆེན་པོ་སེམས་པ་ཞེས་འབྱུང་བ་དག་གོ། ༽དེ་ལྟར་ཡིན་དུ་ཟིན་ཀྱང་ཆོས་ཐམས་ཅད་ཀྱི་མཚན་ཉིད་ཀྱི་ངོ་བོ་ཉིད་མི་ཤེས་ནས་ཞེས་བྱ་བ་
ལ། ཆོས་ཐམས་ཅད་ནི་གཟུགས་ལ་སོགས་པའོ། །དེ་རྣམས་ཀྱི་མཚན་ཉིད་ནི་སྒྱུ་མ་དང་མཚུངས་པའི་ཀུན་རྫོབ་ཀྱི་བདེན་པའོ། །ངོ་བོ་ཉིད་ནི་འོད་གསལ་བ་སྟེ་གཉིས་པོ་དེ་དག་གི་རྣམ་པར་དབྱེ་བ་མི་ཤེས་ནས། འདི་སྙམ་དུ་རྣམ་པར་རྟོག་གོ། ཅི་ཞེས་

པ་ནི་སོམ་ཉིར་གྱུར་པའོ། །རྡོ་རྗེའི་བདག་ཉིད་འདི་ཞེས་བྱ་བ་ནི་སྟོན་པ་པོའོ། །ཆོས་ཐམས་ཅད་ནི་རྒྱུ་བ་དང་མི་རྒྱུ་བ་རྣམས་སོ། །གང་དེ་རྣམས་ཀྱི་ཆོས་ཀྱི་རྡོ་རྗེ་དེ་ཁོ་ན་ཉིད་མཐར་ཐུག་པའི་ངོ་བོ་ཉིད་དེ་མངོན་པར་མ་ཤེས་ཤིང་མ་རྟོགས་ཀྱང༌། གསང་བའི་ཡི་གེ་སེམས་ཅན་
ཐམས་ཅད་དང་ཐུན་མོང་མ་ཡིན་པའི་གསང་བ་འཆད་དམ། ཡང་ན་ཤེས་ནས་སྟོན་ཅེས་སོམ་ཉིར་གྱུར་ཏེ། ཚངས་པ་ལ་སོགས་པ་དེ་རྣམས་ཀྱི་སོམ་ཉི་བཟློག་པར་བྱ་བའི་ཕྱིར་དང༌། བཅོམ་ལྡན་འདས་བདག་ཉིད་ཀྱིས་བདེན་པ་གཉིས་ཐུགས་སུ་ཆུད་པར་བསྟན་པར་
བྱ་བའི་ཕྱིར། འོད་གསལ་བར་ཞུགས་པ་དང་བཞེངས་པ་སྟོན་པ་ཡིན་ནོ་ཞེས་བྱ་བར་སྦྱར་རོ།། ༈ དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་ཅད་ཅེས་པ་མི་བསྐྱོད་པ་ལ་སོགས་པ་དེ་རྣམས་ཀྱིས། འཇམ་དཔལ་ལ་སོགས་
པ་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་༼འཇམ་དཔལ་ལ་སོགས་པ་ལ་ཐེ་ཚོམ་མེད་ཀྱང་ཡོད་པ་ལྟར་བཅོས་ནས་ཞུས་པ་ནི། ཚངས་པ་ལ་སོགས་པ་ལ་ཐེ་ཚོམ་ཡོད་པས་དེ་རྣམས་བསལ་བའི་ཕྱིར་དུ་ཞུས་པའོ། །༽དཔའ་ཆེན་པོ་ཁྱེད་
རྣམས་ལྟ་ཅི་སྨོས་ཏེ། ཞེས་བྱ་བ་ལ་སོགས་པས་ནི་ཚངས་པ་ལ་༼རེ་ཞིག་བྱང་ཆུབ་ཆེན་པོ་སེམས་པ་ཁྱེད་རྣམས་ལྟ་ཅི་སྨོས་ཟེར། ༽སོགས་པ་ཡིན་པར་སྟོན་ཏོ། །སྐུ་དང་གསུང་དང་ཐུགས་གསང་བའི་ཡི་གེ་ཞེས་བྱ་བ་ནི། སྐུ་དང་གསུང་དང་ཐུགས་ཀྱི་
གསང་བ་སྟོན་པར་བྱེད་པའི་ཡི་གེ་རྡོ་རྗེའི་ཚིག་འདུས་པའི་རྒྱུད་༼གསང་བ་མི་འགྱུར་བ་རྙེད་ནས་ཀྱང་ཟེར། ༽རྙེད་ཅིང་སྟེ་རྡོ་རྗེ་འཆང་ཆེན་པོ་ལས་མངོན་སུམ་དུ་ཐོས་ཀྱང་ངོ༌། །སྐུ་དང་གསུང་དང་ཐུགས་ཀྱི་བྱང་ཆུབ་ཅེས་བྱ་བ་ལ། སྐུ་དང་གསུང་དང་ཐུགས་

ནི་རྡོ་རྗེ་འཆང་ཆེན་པོ་སྟེ། དེའི་བྱང་ཆུབ་ནི་འབྲས་བུ་མངོན་པར་རྟོགས་པ་སྟེ། དེ་ནི་ངེད་ཀྱིས་ཀྱང་མངོན་སུམ་དུ་མ་བྱས་ན། ཚངས་པ་ལ་སོགས་པས་ལྟ་སྨོས་ཀྱང་ཅི་དགོས་ཞེས་མི་བསྐྱོད་པ་ལ་སོགས་པས་གསུངས་སོ། །དེ་ཅིའི་ཕྱིར་ཞེ་ན། 
ཞེས་བྱ་བ་ལ་སོགས་པས་ནི། རང་གིས་མ་རྟོགས་པའི་རྒྱུ་མཚན་སྟོན་ཏེ། སྐྱེ་བ་མེད་པའི་རྡོ་རྗེ་ནི་རྡོ་རྗེ་འཆང་ཆེན་པོའོ། །དེའི་མངོན་པར་བྱང་ཆུབ་པ་ནི་རྒྱུ་འོད་གསལ་དང་འབྲས་བུ་ཟུང་འཇུག་གཉིས་སུ་དོན་དམ་པར་མེད་པའོ། །རྟོགས་པ་ཐམས་ཅད་
ཀྱི་གཟུང་བྱའི་ངོ་བོ་ཉིད་དང་དོན་དམ་པར་ངེས་པར་བྲལ་བས་ན་ངོ་བོ་ཉིད་མེད་པའོ། །རྒྱུ་མཚན་གཉིས་པོ་དེ་ཉིད་ཀྱིས་ན་མི་འགྱུར་བ་སྟེ་དོན་དམ་པའི་བདེན་པའོ། །དེ་ལྟར་རྟོགས་པའི་འོད་གསལ་དེ་ལས་བྱུང་བ་ནི་རབ་ཏུ་སྐྱེས་པའི་ཟུང་འཇུག་པའོ། ། 
༈ དེ་ལྟར་དོན་དམ་པ་ལ་བསམས་ནས་རྡོ་རྗེ་འཆང་བའི་མངོན་པར་བྱང་ཆུབ་པ་མི་བསྐྱོད་པ་ལ་སོགས་པས་རྙེད་པར་དཀའ་བར་བསྟན་ནས། ཡང་སེམས་ཅན་ཐམས་ཅད་དང་རང་བཞིན་རྣམ་དག་ཐུན་མོང་བ་ཉིད་ཀྱིས་རྙེད་པར་སླ་བར་བསྟན་
པར་བྱ་བའི་ཕྱིར། རིགས་ཀྱི་བུ་ཞེས་བྱ་བ་ལ་སོགས་པ་གསུངས་ཏེ། རིགས་ཀྱི་བུ་ཞེས་བྱ་བ་ནི་བྱང་ཆུབ་སེམས་དཔའ་རྣམས་ལ་བོད་པའོ། །སེམས་ཅན་ཆེན་པོའི་ཁོངས་སུ་གཏོགས་པ་ཞེས་བྱ་བ་ནི། སྒོ་ང་ལས་སྐྱེས་པ་ལ་སོགས་པའི་སེམས་ཅན་
ཇི་སྙེད་ཡོད་པ་དེ་དག་ཐམས་ཅད་བྱང་ཆུབ་ལ་གནས་པ་ཞེས་པ་སྟེ། བྱང་ཆུབ་ནི་སེམས་ཅན་དེ་དག་གི་རང་བཞིན་དེ་ཁོ་ན་ཉིད་དུ་ཁོང་དུ་ཆུད་པར་བྱ་བའོ། །བྱང་ཆུབ་ཀྱི་རང་བཞིན་དེ་ལ་གནས་པ་ནི་དེ་ཉིད་ལ་ཐོས་པ་དང་བསམ་པ་དང་སྒོམ་

པའི་རིམ་གྱིས་ཞུགས་པར་གྱུར་ནའོ། །སངས་རྒྱས་རྡོ་རྗེ་སྟེ་དེ་བཞིན་གཤེགས་པ་ཉིད་ཡིན་ནོ། །དེ་ཅིའི་ཕྱིར་ཞེ་ན། ཞེས་བྱ་བ་ལ་སོགས་པས་ནི་འདིར་རྒྱུ་གསུངས་པའོ། །ཀྱེ་མ་ནི་ངེས་པའོ། །སེམས་ཅན་དེ་དག་ནི་ཞེས་པ་ནི་ཁམས་གསུམ་པར་གཏོགས་པའོ། །
སྐུ་གསུམ་རྡོ་རྗེ་ནི་ཆོས་ཀྱི་སྐུ་ལ་སོགས་པ་གསུམ་མོ། །དེ་འཛིན་པར་མཛད་པས་ན་སྐུ་གསུམ་རྡོ་རྗེ་འཛིན་པ་སྟེ་དྲུག་པའོ། །རྡོ་རྗེ་འཆང་དེའི་རང་བཞིན་རྣམ་དག་གི་ངོ་བོ་ཉིད་ཡིན་པས་ན་སྐུ་གསུམ་རྡོ་རྗེ་འཛིན་པ་ཉིད་དོ། །རང་བཞིན་རྣམ་དག་གིས་ཁྱབ་པ་དེ་ཉེ་༼
སྐུ་གསུམ་རྡོ་རྗེ་འཛིན་པ་ཉིད་ཉེ་བར་བཟུང་ནས་སོ། །ཞེས་རྒྱུད་ལས་འབྱུང་བ་འགྲེལ་པ་དང་མཐུན་ནོ། །༽བར་བླངས་པ་སྟེ་བཟུང་ཞི་ཤིང་རྒྱུ་མཚན་དུར་བྱས་ནས་སེམས་ཅན་ཐམས་ཅད་ནི་སངས་རྒྱས་རྡོ་རྗེའོ་ཞེས་བྱ་བ་གསུངས་པར་སྦྱར་རོ། །སྐུ་དང་གསུང་དང་
ཐུགས་རྡོ་རྗེ་ནི་རྡོ་རྗེ་འཆང་ཆེན་པོའོ། །དེའི་ཡེ་ཤེས་ནི་གཉིས་སུ་མེད་པའི་ཡེ་ཤེས་སོ། །དེ་ཐོབ་པ་ནི་ཐོས་པ་དང་སྒོམ་པ་ལ་གནས་པ་ཐོབ་པར་གྱུར་པ་དང་འདྲ་བར་ཉེ་བར་གདགས་པར་མཛད་པ་ཡིན་ནོ།། ༈ དེ་ལྟར་བྱང་ཆུབ་སེམས་དཔའ་དང་
དེ་བཞིན་གཤེགས་པ་རྣམས་དྲིས་ལན་རྣམ་པར་སྨྲ་བས། རྒྱུད་ཀྱི་སྟོན་པ་བཅོམ་༼དེ་ཐོབ་པ་འཐོབ་པ་པོའི་ངོ་བོས་གནས་པ་སྟེ་ཐོབ་པ་བཞིན་ཉེ་བར་གདགས་པས་སོ། །ཟེར། ༽ལྡན་འདས་རབ་ཏུ་མཉེས་ནས། དོན་དེ་ཉིད་རང་གི་གསུང་གིས་སྟོན་པར་མཛད་པ་
བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། རང་བཞིན་དག་ཅིང་ཞེས་བྱ་བ་ནི། ཆ་བ་དང་མི་རྒྱུ་བའི་དངོས་པོ་རྣམས་སོ། །དེ་རྣམས་ཀྱི་བདག་མེད་པ་ནི་འོད་གསལ་བ་ཉིད་དོ། །ཆོས་ཀྱི་དབྱིངས་ནི་བྱང་ཆུབ་ཀྱི་སེམས་རྡོ་རྗེའོ། །༼ཆོས་

དབྱིངས་མ་ལུས་གནས་གྱུར་པ། །ཟེར། ༼དེ་ནི་ངེས་པར་དགའ་ཞིང་ལྷའི་འཁོར་ལོ་མ་ལུས་པའི་སྐྱེ་བའི་གནས་སུ་གྱུར་པས་སྐུ་དང་གསུང་དང་ཐུགས་རྡོ་རྗེ་ལས་བྱུང་བའོ། །རྟོག་པ་ནི་བློའི་རྣམ་པར་འཕྲུལ་པ་ལ་སོགས་པའི་བྱ་
བའོ། །སྨྲ་བ་ནི་འཇའ་ཚོན་ལྟར་སྣང་བར་གྱུར་ནས་ཆོས་སྟོན་པའི་ཕྱིར་རོ། །སྨྲ་མ་ཡིན་ཞེས་པ་ནི་དེ་ཁོ་ན་ལ་རྣམ་པར་དཔྱོད་པའི་རིགས་པས་རྣམ་༼རྡོ་རྗེ་ཡང་དག་འབྱུང་སྟེ་སྐུ་གསུང་ཐུགས་ཀྱི་རྡོ་རྗེ་ཡང་དག་བྱུང་བའོ་ཟེར། ༸རྟོག་པ་ནི་སངས་རྒྱས་ཀྱི་རྣམ་པར་འཕྲུལ་པ་ཟེར། 
༼པར་བརྟགས་ན་མི་རྙེད་པའི་ཕྱིར་རོ།། ༈ དེ་ལྟར་རྡོ་རྗེ་འཆང་ཆེན་པོའི་ཏིང་ངེ་འཛིན་ངེས་པར་བྱས་ནས། སློབ་བཞིན་པའི་རྣལ་འབྱོར་པའི་སངས་རྒྱས་ཉིད་དུ་འགྲུབ་པའི་རྒྱུ་ཞུས་པ་དང༌། ལན་བསྟན་པའི་སྒོ་ནས་བཤད་པའི་ཕྱིར། 
དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ནི་སངས་རྒྱས་ཐམས་ཅད་དེ། དེ་རྣམས་ཀྱི་སྐུ་ལ་སོགས་པའི་དངོས་གྲུབ་རྣམས་གང་ལས་ཡང་དག་པར་འབྱུང་ཞིང་སྐྱེ་བར་འགྱུར། གང་ན་གནས་པ་སྟེ་གང་དུ་
ཐིམ་པར་འགྱུར་ཞེས་བྱ་བ་ནི། འཁོར་གྱི་དེ་བཞིན་གཤེགས་པ་རྣམས་ཀྱིས་ཞུས་པའོ།། ༈ རྡོ་རྗེ་འཆང་ཆེན་པོས་ལན་གསུངས་པ་ནི། བཅོམ་ལྡན་འདས་ཞེས་བྱ་བ་ལ་སོགས་པ་གསུངས་ཏེ། རང་གི་སྐུ་དང་གསུང་དང་ཐུགས་
ཀྱི་རྒྱུན་ནམ་རྒྱུད་ནི་སྐད་ཅིག་མ་གཅིག་ནས་གཅིག་ཏུ་༼བཅོམ་ལྡན་འདས་དེ་བཞིན་གཤེགས་པ་ཐམས་ཅད་དངོས་གྲུབ་ཐམས་ཅད་དང་ཡོན་ཏན་ཐམས་ཅད་ནས་ཁམས་གསུམ་གྱི་བར་ནི། རང་གི་སྐུ་དང་གསུང་དང་ཐུགས་རྡོ་རྗེའི་རྒྱུན་ལ་གནས་སོ། །ཞེས་པ་འགྲེལ་པའི་

བཤད་པ་དང་མཐུན་ནོ། །༽འབྱུང་བ་སྟེ། དེ་ཉིད་མི་ཕྱེད་པས་རྡོ་རྗེ་སྟེ་སྒོ་གསུམ་འོད་གསལ་བར་ཞུགས་པའི་ཡེ་ཤེས་སོ་འོ། །གནས་སོ་ཞེས་བྱ་བ་ནི་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཐམས་ཅད། འོད་གསལ་གྱི་ཡེ་ཤེས་དེ་
ལ་བརྟེན་ཅིང་དེ་ཉིད་ལས་སྐྱེའོ་ཞེས་བྱ་བར་བཟུང་སྟེ། དངོས་གྲུབ་ཐམས་ཅད་འབྱུང་བ་དང༌གནས་པ་སྟེ་ཐིམ་པའི་རྒྱུ་སྐུ་གསུམ་མོ་ཞེས་བྱ་བའི་བར་དུའོ། །དེ་བཞིན་གཤེགས་པ་ཐམས་ཅད་ཀྱིས་ཞེས་བྱ་བ་ལ་སོགས་པ་ལ། འཇིག་རྟེན་པའི་དངོས་
གྲུབ་འབའ་ཞིག་སྐུ་གསུམ་ལས་འབྱུང་བར་མ་ཟད་ཀྱི། སྟོབས་བཅུ་དང་མི་འཇིགས་༼གནས་པ་དང་འཇུག་པའི་རྒྱུ་ནི་རང་གི་སྐུ་ལ་སོགས་པ་གསུམ་མོ་ཟེར། ༽པ་བཞི་ལ་སོགས་པ་ཡོན་ཏན་ཐམས་ཅད་དང༌། ཁམས་གསུམ་ཡང་སྐུ་དང་གསུང་དང་ཐུགས་
ལས་བྱུང་ཞིང་༼སྐུ་ལ་སོགས་པ་གསུམ་ལས་འབྱུང་བར་ཟེར། ༽སྐུ་དང་གསུང་དང་ཐུགས་ཉིད་ལ་གནས་སོ། །ཞེས་ལན་གསུངས་པའོ།། ༈ དེ་བཞིན་གཤེགས་པ་ཐམས་ཅད་ཅེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་
ཅད་ཀྱི་སྐུ་དང་གསུང་དང་ཐུགས་ཀྱི་དངོས་གྲུབ་དང་ཞེས་བྱ་བ་ནི། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཀྱི་༼ཁམས་གསུམ་ཐམས་ཅད་སྒྲུབ་པ་པོ་རང་གི་ལུས་ངག་ཡིད་གསུམ་ལས་འབྱུང་བ་དང་། དེ་ལ་གནས་པ་ནི་མཐར་གཏུགས་པའི་རྩ་བ་འོད་གསལ་ཡིན་
པ་དང་། གནས་པའི་ཚེ་ཡང་རང་བཞིན་དེ་ལས་མི་འདའ་བའི་དོན་ནོ། །༽མཚན་མ་སྟེ། སྐུ་དང་གསུང་དང་ཐུགས་༼དངོས་གྲུབ་ཀུན་གྱི་རྒྱུ་མཚན་སྐུ་དང་ཟེར། ༽དང་ཁམས་གསུམ་སྟེ། ས་ལ་སོགས་པ་གང་ན་གནས་ཞེས་བྱ་བ་ནི། དེ་བཞིན་གཤེགས་པ་རྣམས་

ཀྱིས་ཞུས་པའོ།། ༈ ནམ་མཁའི་དབྱིངས་ནི་ཡང་དག་པའི་མཐའ་སྟེ། དེ་ལ་གནས་སོ་ཞེས་བྱ་བ་ནི་ལན་ནོ། །ནམ་མཁའ་གང་ན་གནས་ཞེས་བྱ་བ་ནི། ཡང་དག་པའི་མཐའ་ཅི་ལ་གནས་ཞེས་ཡང་ཞུས་པའོ། །རྡོ་རྗེ་
འཛིན་གྱིས་གསུངས་པ། གང་ན་ཡང་མ་ཡིན་ནོ་ཞེས་གསུངས་པ་ནི་ལན་ནོ།། ༈ དེ་བཞིན་གཤེགས་པ་ཐམས་ཅད་ཀྱིས་ངོ་མཚར་དུ་༼འདིས་ནི་ཆོས་རྣམས་ཀྱི་མཐར་གཏུགས་པའི་དེ་ཁོ་ན་ཉིད་རྟོགས་དགོས་པར་སྟོན་ནོ། །༽གྱུར་པ་བསྟན་པར་བྱ་བའི་
ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ངོ་མཚར་དུ་གྱུར་༼འདིས་ནི་ཆོས་རྣམས་ཀྱི་ཡང་དག་པའི་མཐའ་ལས་གཞན་དུ་གྱུར་པའི་དེ་ཁོ་ན་ཉིད་གཉིས་པ་རྟོགས་རྒྱུ་མེད་པར་སྟོན་ནོ། །༽བཞི་རྣམ་པར་དག་པ་འདོ་གསལ་བ་ལའོ། །རྨད་དུ་གྱུར་པ་ནི་
འོད་གསལ་ལས་ཟུང་འཇུག་གི་སྐུར་ལྡང་བ་ལའོ། །ཨེ་མའོ་རྡོ་རྗེ་ཨེ་རྡོ་རྗེ། །ཞེས་བྱ་བ་ནི་དོན་དེ་གཉིས་ལ་ཐུགས་ཤིན་ཏུ་རབ་ཏུ་དྭང་བར་གྱུར་པས་བཟླས་པ་ཏེ་གསུངས་པའོ། །ཨེ་མའོ་རྡོ་རྗེ་ཡི་བཤད་པ། །ཞེས་བྱ་བ་ནི། དེ་འདྲ་བའི་བཤད་པ་རྙེད་
པར་དཀའ་བ་ཉིད་ཀྱིས་ངོ་མཚར་དུ་གྱུར་པ་སྟེ། རྡོ་རྗེའི་ཞེས་པ་ཀུན་རྫོབ་དང་དོན་དམ་པའི་བདེན་པའོ། །གང་དུ་ཞེ་ན། དོན་དམ་པའི་བདེན་པ་མངོན་སུམ་དུ་རྟོགས་པ་གང་ཡིན་པ་དེའི་ངོ་བོར་ནི་ལུས་དང་ངག་དང་སེམས་མེད་པ་དེ་རུ་སྟེ། དེ་ལས་རྣམ་
པ་ཐམས་ཅད་ཀྱི་མཆོག་དང་ལྡན་པའི་བདག་༼ཀུན་རྫོབ་དང་དོན་དམ་པ་བསྟན་པ་ནི། གང་དུ་དེ་དོན་དམ་པའི་བདེན་པ་གང་ལ་ཟེར། ༽ཉིད་ཅན་གྱི། ལྷའི་སྐུར་རྣམ་པར་བསྒོམ་ཞིང་སྐྱེད་པར་བྱེད་པ་ནི་ངོ་མཚར་གྱི་རྒྱུའོ།། ༈ ༼འདི་ལེགས་པར་རྟོགས་ན་ངོ་མཚར་ཞིང་ཡིད་

འཕྲོག་པ་འབྱུང་གི། དེ་ལྟ་མ་ཡིན་ན་ཚིག་ཙམ་མོ།། ༈ དེ་ལྟར་མཚན་མ་མེད་པའི་ཏིང་ངེ་འཛིན་ངེས་པར་བྱས་ནས། དེ་འགྲུབ་པའི་ཐབས་བསྐྱེད་རིམ་པའི་ལྷའི་སྐུ་ཇི་ལྟར་བསྐྱེད་པར་བྱ་བ་དེ་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་
གསུངས་ཏེ། རྡོ་རྗེ་གསུམ་ནི་སེམས་ཅན་ཐམས་ཅད་དོ། །དེ་རྣམས་ཀྱི་མཆོག་ནི་ལྷ་ཆེན་པོ་དང་ཁྱབ་འཇུག་དང་ཚངས་པའོ། །དེ་རྣམས་ཀྱི་མཆོག་ནི་ཉན་ཐོས་དང་རང་སངས་རྒྱས་རྣམས་སོ། །དེ་རྣམས་ཀྱི་མཆོག་ནི་རྡོ་རྗེ་འཆང་ཆེན་པོའོ། །རྡོ་རྗེ་གསུམ་གྱི་
དབང་ཕྱུག་མཆོག། ནི་ཞེས་བྱ་བ་ལ། རྡོ་རྗེ་གསུམ་སྟེ་སྐུ་དང་གསུང་དང་ཐུགས་རྡོ་རྗེ་རྣམས་ལ་མཆོག་ཅེས་པ། ཁྱད་པར་དུ་དབང་བསྐུར་བས་ན་རྡོ་རྗེ་གསུམ་གྱི་དབང་ཕྱུག་གོ། དེ་ཡང༌། སྐུ་ཡི་དབང་ཕྱུག་ནི་སྐུ་ཡི་སྤྲུལ་པ་དཔག་ཏུ་མེད་པ་གཅིག་ཆར་
སྟོན་པའོ། །གསུང་གི་དབང་ཕྱུག་ནི་མཐའ་ཡས་པའི་སེམས་ཅན་རང་རང་གི་སྐད་ཀྱིས་གཅིག་ཆར་དུ་ཆོས་སྟོན་པའོ་དང༌། །དེ་བཞིན་དུ་ནི་ཐུགས་ཀྱི་དབང་ཕྱུག་ནི་རྟོགས་པ་མེད་བཞིན་དུ་ཤེས་བྱ་ཐམས་ཅད་མཁྱེན་པའོ་དང༌། །རྫུ་འཕྲུལ་གྱི་དབང་ཕྱུག་ནི་ཐུགས་བསྐྱེད་
པ་ཙམ་གྱིས་མཐའ་ཡས་པའི་རྫུ་འཕྲུལ་སྟོན་པའོ། །ཀུན་འགྲོའི་དབང་ཕྱུག་ནི་ཡུལ་དུས་གནས་སྐབས་ཐམས་ཅད་དུ་ཁྱབ་པའོ། །གནས་ཀྱི་དབང་ཕྱུག་དང༌། །ཅི་འདོད་ཀྱི་དབང་ཕྱུག་ནི་འདོད་པ་ཙམ་གྱིས་འདོད་པ་རྫོགས་པར་བྱེད་ནུས་པའོ། །སྐྱེད་པར་བྱེད་པའི་དབང་ཕྱུག་ནི་འདོད་
པ་ཙམ་གྱིས་བརྟན་གཡོ་སྣ་ཚོགས་པའི་གཟུགས་སུ་བསྐྱེད་པའོ། །དང་ཡོན་ཏན་གྱི་དབང་ཕྱུག་ནི་སྟོབས་བཅུ་ལ་སོགས་པའི་ཡོན་ཏན་དང་ལྡན་པའོ་བརྒྱད་པའོ། །ཞེས་གསུངས་པས་སོ། །༼འདི་རྡོ་རྗེ་དཔལ་མཆོག་ཆེན་པོ་ལས་གསུངས་པར་རྒྱུད་ཕྱི་མའི་འགྲེལ་པར་

བཤད་དོ། །དབང་ཕྱུག་བརྒྱད་འདྲེན་ལུགས་འདི་ནི་ཐུགས་རྗེ་དཔལ་ཞབས་དང༌། སྐལ་ལྡན་གྲགས་པ་དང༌། འགྱུར་གསར་རྙིང་ལྟར་ཡིན་ལ། རྒྱུད་ཕྱི་མའི་འགྲེལ་པར་དབང་ཕྱུག་དང་པོ་ལྔ་འདྲ་ཞིང༌། ལྷག་མ་གསུམ་ལ་འདོད་པ་དང་། གནས་ཀྱི་དང་འཁོར་
གྱི་དབང་ཕྱུག་ཟེར་ཏེ། རྒྱ་དཔེ་དང་བོད་དཔེ་གང་རུང་གཅིག་མ་དག་པ་འདྲའོ། །༽དངོས་གྲུབ་ཀུན་ཞེས་བྱ་བ་ནི། འཇིག་རྟེན་དང་འཇིག་རྟེན་ལས་འདས་པའི་སྒྲུབ་པར་གྱུར་པའོ། །རིག་པའི་རང་བཞིན་གྱི་སྐྱེས་བུ་ནི་རིག་པའི་སྐྱེས་བུ་སྟེ། དེའི་སྒོམ་པ་ནི་བསྐྱེད་
པའི་རིམ་པའོ། །དེ་བཤད་པར་མཛད་པ་ནི་༼དངོས་གྲུབ་ཀྱི་སྟེ་འཇིག་རྟེན་དང་འཇིག་རྟེན་ལས་འདས་པའི་སྒྲུབ་བྱེད་དུ་གྱུར་པའི་རིག་པའི་རང་བཞིན་ཟེར། ༽གསུང་བའོ། །མཁའ་དབྱིངས་རྡོ་རྗེ་ཞེས་བྱ་བ་ལ་སོགས་པ་ལ། སངས་རྒྱས་ཀྱི་དཀྱིལ་འཁོར་ནི་
སྤངས་རྟོགས་རྫོགས་པ་དང་མ་རྫོགས་པའི་སེམས་ཅན་གྱི་ཁམས་ཏེ། དེ་ཐམས་ཅད་མཁའ་དབྱིངས་རྡོ་རྗེའི་དབུས་གནས་པར། །ཞེས་བྱ་བ། འོད་གསལ་བའི་ནང་དུ་ཆུད་པར་བསྒོམ་ཞིང་བསམ་པར་བྱབ་ནི་དེ་བཞིན་ཉིད་ལས་བྱང་ཆུབ་པའོ། །
དེ་ནས་སེམས་ཅན་གྱི་ཚོགས་ཐམས་ཅད་འོད་གསལ་དུ་ཞུགས་པའི་ངང་ལས་སྐུ་རྡོ་རྗེའི་རྒྱུར་གྱུར་པ་ཟླ་བའི་གཟུགས་སུ་བསྒོམ་མོ། །སྤྱི་བོར་རྡོ་རྗེ་རབ་ཏུ་བསྒོམ། །ཞེས་བྱ་བ་ལ། སྤྱི་བོར་ཏེ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རྩེ་ལྔ་པ་བསྒོམས་
ནས། དེ་ཡོངས་སུ་གྱུར་པ་ལས་མི་བསྐྱོད་པ་ཞལ་གསུམ་པ་སྐུ་གསུམ་ལས་བྱུང་བ་ཞེས་པ་སྐུ་གསུམ་གྱི་བདག་ཉིད་ཅན་རྣམ་པར་འཕྲོ་བ་སྟེ། འོད་ཟེར་ལྔ་སྤྲོ་བ་དང་བསྡུ་བ་དང་ལྡན་པ་བསམ་པར་བྱའོ། །རྡོ་རྗེ་འཁོར་ལོ་ནི་མི་བསྐྱོད་པའི་ལྷ་རྣམས་

ཀྱི་ཚོགས་ཏེ། དེའི་བདག་ཉིད་ཅན་གྱི་འཁོར་གྱི་གཟུགས་འཛིན་ཅིང་སྤྲོ་བར་བྱེད་པས་ན་འཁོར་ལོ་རྡོ་རྗེ་འཛིན་པ་སྟེ། དེ་ལྟ་བུའི་ལྷའི་སྐུ་བསམས་ན་རྣལ་འབྱོར་པས་བྱང་ཆུབ་སྟེ་མི་བསྐྱོད་པ་ཉིད་མྱུར་དུ་འཐོབ་པར་འགྱུར་རོ། །རིམ་པ་འདི་ཉིད་དང་། རྣམ་
པར་སྣང་མཛད་ལ་སོགས་པའི་རྣལ་འབྱོར་པས་འཁོར་ལོ་ལ་སོགས་པ་ཡོངས་སུ་གྱུར་པ་ལས། ཐམས་ཅད་ཅེས་བྱ་བ་རྣམ་པར་སྣང་མཛད་ལ་སོགས་པའི་གསང་བ་འདི། རིགས་ཀྱི་བྱེ་བྲག་གིས་ལྷའི་གཟུགས་འཛིན་པའི་གསང་བ་རྣམ་པར་བསམ་
པར་བྱ་སྟེ། གཞན་དུ་ཞེས་པ་བྱང་ཆུབ་པའི་རིམ་པ་ལྔར་བཤད་པ་ལས་རྣམ་པ་གཞན་གྱིས་བསྒོམས་ན། རྣམ་པར་སྣང་མཛད་ལ་སོགས་པ་དེ་དག་གི་དངོས་གྲུབ་མཆོག་སྟེ། དངོས་གྲུབ་ཀྱི་རྒྱུར་མི་འགྱུར་རོ་ཞེས་བཅོམ་ལྡན་འདས་ཀྱིས་གསུངས་སོ། །
༈ དེ་ལྟར་བདག་ཉིད་བསྐྱེད་ནས་དེའི་འོག་ཏུ་ཅི་ཞིག་བྱ་ཞེ་ན། ཁམས་གསུམ་ལས་བྱུང་ཞེས་བྱ་བ་ལ་སོགས་པ་སྟེ། ཁམས་གསུམ་ནི་ལུས་སོ། །དེ་ལས་བྱུང་བ་ནི་ལུས་དེའི་སྙིང་གར་གནས་པའོ། །རྒྱལ་མོ་ཆེན་མོ་ནི་ལྷ་མོ་སྟེ་
རྡོ་རྗེ་དབྱིངས་ཀྱི་དབང་ཕྱུག་མ་སྙིང་ག་ནས་ཕྱུང་ནས་རང་༼ཞེས་པ་དེའི་འོག་ཏུ་ཞེས་པ་འདི་བསྐྱེད་རིམ་གྱི་སྐབས་སུ་རིག་མ་འདུ་བྱ་བ་ལ་སྦྱར་ན། འོག་ནས་འབྱུང་བ་དང་མི་འགྲིག་པས་བསྐྱེད་རིམ་ལ་སྔོན་དུ་བསླབས་པའི་རྫོགས་རིམ་པའི་སྤྱོད་པ་སྟོན་པའི་འབྲེལ་སྟོན་པ་ལ་བྱའོ། །
༽གི་རིག་མར་བྱེད་པའོ། །མཉེས་པར་བྱེད་མ་ནི་དབང་༼ཚིམ་པར་བྱེད་ཅིང་ཟེར། ༽བསྐུར་བར་བྱེད་ཅིང༌། ཀུན་ཏུ་དགའ་བ་སྐྱེད་པར་རྣམ་པར་བསམ་ཞིང་བལྟ་བར་བྱའོ། །དེ་ལྟར་བྱས་པས་ཇི་ལྟར་འགྱུར་ཞེ་ན། རྡོ་རྗེ་སྐུ་གསུམ་གྱིས་

མཚན་པ། །ཞེས་བྱ་བ་སྟེ། རྡོ་རྗེའི་སྐུ་སྟེ་སྐྱེས་པ་དང་བུད་མེད་ཀྱི་དབང་པོ་གཉིས་ཀྱིས་མཚན་པའི་ཉམས་སུ་མྱོང་བ་གསུམ་སྟེ། ཆགས་པ་དང་ཆགས་པ་དང་བྲལ་བ་དང་ཆགས་པ་བར་མ་སྟེ། དེ་ལ་ནི་རྡོ་རྗེ་སྐུ་གསུམ་
གྱིས་མཚན་པ་ཞེས་བྱའོ། །ཁྱུ་མཆོག་ནི་རྡོ་རྗེ་ལྟ་བུའི་ཏིང་ངེ་འཛིན་ཟུང་འཇུག་ལ་༼ཞེས་པ་ནི། འདི་ཡེ་རྒྱ་ལ་བརྟེན་པ་ཡིན་ཞིང༌། ལས་རྒྱ་ལ་བརྟེན་པ་འོག་ནས་སྟོན་པས་བསྒོམས་པའི་དབང་པོ་གཉིས་ལ་བྱའོ། །༽གནས་པའི་རྣལ་འབྱོར་པ་སྟེ་འདི་ནི་ཡེ་ཤེས་
ཀྱི་ཕྱག་རྒྱ་ལ་སྙོམས་པར་འཇུག་༼འདིར་སྟོང་པ་གསུམ་མིན་པ་བཞི་པ་མ་སྨོས་པ་ནི་འདི་འོད་གསལ་མངོན་དུ་བྱེད་པའི་ཆེད་ཡིན་པས་ཤུགས་ཀྱིས་རྟོགས་ནུས་པ་ལ་དགོངས་སོ། །༽པ་པོའོ། །ཕན་ཡོན་བསྟན་པར་བྱ་བའི་ཕྱིར། གང་ཞིག་འདི་དག་ཅེས་བྱ་བ་གསུངས་
ཏེ། གང་ཞིག་འདི་དག་སྒོམ་པ་ཡི། །ཞེས་བྱ་བ་ནི་བདེན་པ་མཐོང་བའོ། །བྱང་ཆུབ་ནི་ཡེ་ཤེས་ཀྱི་ཕྱག་རྒྱའོ། །དེ་སེམས་པའི་སེམས་གང་ལ་ཡོད་པ་དེ་ནི་བྱང་ཆུབ་སེམས་དཔའ་སྟེ། བསྐྱེད་པའི་རིམ་པ་དང་རྗེས་སུ་མཐུན་པར་གནས་པ་
སྔོན་དུ་བཏང་ནས། རྫོགས་པའི་རིམ་པ་ལ་གནས་པས་གྲགས་ཆེན་ཏེ་མཐུ་ཆེན་ཐོབ་པ་རྣམས་སོ། །གཟི་ཆེ་བའམ་འོད་ཆེན་པོ་ནི་བརྩོན་འགྲུས་ཀྱི་བརྟུན་པ་ཅན་ནོ། །ཞག་བདུན་གྱིས་ཞེས་པ་ནི། ཡེ་ཤེས་ཀྱི་ཕྱག་རྒྱ་དང་སྙོམས་པར་ཞུགས་
པས་ཡུན་རིང་པོ་མི་ཐོགས་པར་འཐོབ་པའི་དོན་ཡིན་གྱི་ཞག་བདུན་ལས་མི་འདའ་བའི་དོན་མིན་ནོ་འོ། །སྐུ་གསུམ་ནི་རྡོ་རྗེ་འཆང་ཆེན་པོ་སྟེ་དེའི་དངོས་གྲུབ་འཐོབ་པར་འགྱུར་བའོ།། ༈ སེམས་བརྟན་༼ཡེ་ཤེས་ཀྱི་ཕྱག་རྒྱ་དང་སྙོམས་པར་

ཞུགས་པ་ལ་སེམས་བརྟན་པ་མེད་པ་རྣམས་ཀྱིས། ཕྱི་རོལ་གྱི་ཟེར། ཁ་ཅིག་ཆག་འགྱུར་གྱི་དེ་མི་འཐད་དེ། རྒྱ་དཔེ་ལ་དགག་སྒྲ་གསལ་བར་མེད་ཅིང༌། འགྲེལ་པར་སེམས་བརྟན་པ་ཞེས་བཤད་པ་དང་འགལ་བས་སོ། །ཞེས་པ་དེ་ནི་མི་འཐད་དེ། འགྲེལ་པར་སེམས་བརྟན་པ་ཞེས་པའི་འགྱུར་བཅོས་པ་ཡིན་པས་
གནོད་བྱེད་དུ་མི་རུང་བའི་ཕྱིར་དང༌། ལེའུ་བཅུ་དྲུག་པའི་འགྲེལ་པ་ལས་ཀྱང་ཕྱི་རོལ་གྱི་ཕྱག་རྒྱ་ལ་ལྟོས་པ་མེད་པ་རྣམས་ལ་ཡེ་ཤེས་ཀྱི་ཕྱག་རྒྱ་སྦྱིན་པར་བཤད་པས། སེམས་བརྟན་པའི་དོན་ནི་ཁམས་མི་འཛག་པ་མིན་པའི་ཕྱིར་རོ། །དེས་ན་འགྱུར་གསར་གཉིས་ཀ་མཐུན་པར་འབྱུང་བ་ལྟར་བྱའོ། །ཡེ་རྒྱ་དང་སྙོམས་
པར་འཇུག་པ་ལ་སེམས་བརྟན་པ་ནི་ཡེ་རྒྱ་ལ་བརྟེན་ན། ཕྱི་རོལ་གྱི་ཕྱག་རྒྱ་ལ་མི་ལྟོས་པར་དེའི་དགོས་པ་སྒྲུབ་ནུས་པའི་རིགས་ཅན་གཅིག་ཡོད་པས། དེས་ཤིན་ཏུ་སྤྲོས་མེད་ཀྱི་སྤྱོད་པ་བྱེད་པ་ཡིན་ནོ། །༽པ་ཐོབ་པས་ཕྱི་རོལ་གྱི་ཕྱག་རྒྱ་དང་སྙོམས་པར་ཞུགས་ནས། མཆོག་ཏུ་བདེ་བ་
ཉམས་སུ་མྱོང་བར་བྱའོ་ཞེས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། སྐུ་གསུང་ཐུགས་རྡོ་རྗེའི་ངོ་བོར་བྱས་པའི་ཡབ་ཡུམ་གྱི་འདོད་ཆགས་ཀྱི་མེས་ཞུ་བར་གྱུར་པ་རྣམས། གང་དུ་ཐིག་ལེའི་གཟུགས་ཀྱིས་གཅིག་ཏུ་གྱུར་པ་དེ་ནི་སྐུ་
དང་གསུང་དང་ཐུགས་རྡོ་རྗེ་བསྡུས་པའོ། །བསྡུས་པ་དེ་གང་ན་གནས་པ་ཡིན་ཞེ་ན། གསང་བ་སྟེ་ཡུམ་གྱི་ཆོས་འབྱུང་བའི་ནང་དུ་གནས་པའོ། །དེའི་སྒྲུབ་པའི་ཡན་ལག་ཉིད་ཀྱིས་སྒྲུབ་པའི་ཆོ་ག་ནི་གསང་བ་ཆེན་པོ་སྟེ། དེ་ཉིད་ཀྱི་སྐུ་ལ་སོགས་
པ་ལས་ཕྱུང་ངོ༌། །སྐུ་དང་ཞེས་བྱ་བ་ལ་སོགས་པ་ལ། སྐུ་གསུང་ཐུགས་ཀྱི་དམ་ཚིག་ནི། །ཞེས་བྱ་བ་ནི། ས་མ་ཡཱ་ཏི་མཉམ་པར་འགྲོ་ཞིང༌། ཨ་ནུ་ཡཱ་ཏི་རྗེས་སུ་འགྲོ་བར་བྱེད་དོ་ཞེས་པས་རྡོ་རྗེ་འཆང་གི་སྐུ་གསུང་ཐུགས་དང་༼གསང་བའི་གསང་བ་ཟེར། ༽མཉམ་ཞིང་རྗེས་སུ་

སྟེ་ཆ་འདྲ་བར་འགྲོ་བར་བྱེད་པས་ན་སྐུ་གསུང་ཐུགས་ཀྱི་དམ་ཚིག་ནི་ཕྱག་རྒྱ་ཆེན་པོ་ཞེས་བྱབ་སྒྲུབ་པ་པོས་བསྒོམས་པའི་ཕྱག་ཆེན་ནོ་འོ། །དོན་ནི་སྒྲུབ་པ་པོའི་མངོན་པར་འདོད་པའི་དོན་ཏེ་ཀུན་ཏུ་དགའ་བ་ལྷན་སྐྱེས་ཀྱི་བདེ་
བའོ། །དེ་འཁྱུད་པ་ལ་སོགས་པས་བརྟགས་ཤིང་རྫོགས་པར་བྱེད་པས་ན། ཕྱག་རྒྱ་ཆེན་པོའི་དོན་བརྟགས་པ་སྟེ། ལུས་དང་ངག་དང་སེམས་དམ་ཚིག་གི་ཕྱག་རྒྱ་ཆེན་པོའི་དོན་བརྟགས་པ་དེས་ལྷན་ཅིག་ཆོས་སྤྱོད་པ་དང༌། སྐུ་གསུང་ཐུགས་ཀྱི་
དམ་ཚིག་ཀྱང་ཡིན་ལ་ཕྱག་རྒྱ་ཆེན་པོའི་དོན་རྟོགས་པ་ཡང་ཡིན་པའི་ལྷན་ཅིག་ཆོས་སྤྱོད་མ་དེ་དང༌། ཟེར་ཏེ་ཆོས་སྤྱོད་མ་ལས་རྒྱ་དེ་དང་ལྷན་ཅིག་ཏུ་འདོད་ཆགས་དང་འདོད་ཆགས་དང་བྲལ་བ་དང༌། ཆགས་པ་བར་མ་ཐམས་ཅད་ཀྱི་མཚན་ཉིད་ཡོངས་སུ་ཤེས་པའི་རྒྱུར། 
ཆོ་ག་བཞིན་དུ་ཕྱག་རྒྱ་འདུས་བྱས་པའི་ཆོ་ག་སྔོན་དུ་འགྲོ་བས། སྒྲུབ་པ་པོ་གང་གིས་གཉིས་ཀ་ལྷར་བསྒོམས་ཤིང་ཉེ་བར་སྤྱད་ན་དེ་སངས་རྒྱས་ཉིད་འཐོབ་པར་འགྱུར་རོ།། ༈ དེ་ནས་ཞེས་བྱ་བ་ལ་སོགས་པས་ནི། རྫོགས་རིམ་ལ་
མཉམ་པར་འཇོག་པའི་རྣལ་འབྱོར་པ་རྣམས་ཀྱི་སྤྱོད་པའི་རྣམ་པ་སྟོན་པ་ཡིན་ཏེ། སྒྲུབ་པ་པོ་ཐམས་ཅད་ཅེས་བྱ་བ་ནི། རྟོག་པའི་རྣལ་འབྱོར་པ་རྣམས་སོ། །དེ་རྣམས་ཀྱི་ལུས་དང་ངག་དང་སེམས་ཀྱི་ཡུལ་མ་ཡིན་པས་གསང་བ་སྟེ་ཚིག་དེ། 
ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །གལ་ཏེ་བྱང་ཆུབ་ཅེས་བྱ་བ་ལ་སོགས་པ་ལ། བྱང་ཆུབ་ཀྱི་མཆོག་རྡོ་རྗེ་འཆང་ཆེན་པོ་དེའི་བདག་ཉིད་ཀྱི་ངོ་བོ་ཉིད་དུ་གྱུར་པར་འདོད་ཅིང༌། བསྒོམས་ན་ལག་པའི་༼ལག་པའི་སྐད་དོད་ཧསྟ་ལ་ངེས་ཚིག་གིས།

བཧྱཾ་ནི་ཕྱི་རོལ། དེ་བ་ཏཱ་ལྷ་སྟེ་ཕྱི་རོལ་གྱི་ལྷ་ལ་མངོན་ཞེན་བྱེད་པ་ལ་ལག་པའི་ཕྱག་རྒྱར་བྱེད་པས། སྒྲ་ཇི་བཞིན་པ་མ་ཡིན་པར་སྨྲ་མོད་ཀྱང༌། གཞུང་གི་དགོངས་པ་སོར་བཞག་ཡིན་ནོ། །༽ཕྱག་རྒྱ་ཕྱི་རོལ་གྱི་ལྷ་ལ་མངོན་པར་ཞེན་པར་བྱེད་པ་ཡིན་ལ། དེ་མི་བཅིང་སྟེ། བདག་
ཉིད་རྡོ་རྗེ་སེམས་དཔའ་ནི། །བདེ་སྟོང་གཉིས་སུ་མེད་པའི་བདག་ཉིད་མངོན་སུམ་སྟེ་དངོས་ཡིན་ན་དེ་བཞག་ནས་ངེས་དོན་གྱི་རྡོ་རྗེ་སེམས་དཔའ་གཞན་ནས་ཅི་ཞིག་ཚོལ། །ཏེ་ཚོལ་མི་དགོས་ཞེས་གསུངས་པས་སོ། །སྔགས་རྣམས་ཀུན་གྱི་ཞེས་བྱ་བ་ལ་སོགས་པ་ལ། 
དོན་ཐམས་ཅད་སྒྲུབ་པའོ་གསང་བའི་སྔགས་རྣམས་ནི་སྔགས་རྣམས་ཐམས་ཅད་དེ། དེ་ལྟ་བུའི་གསང་བ་འདུས་པའི་རྣལ་འབྱོར་པ་རྣམས་ཀྱི། དམ་ཚིག་འདི་ནི་རྒྱལ་བ་རྣམས་ཀྱང་སྟེ་དེ་བཞིན་གཤེགས་པ་རྣམས་ཀྱིས་ཀྱང༌། གསང་བ་འདུས་པ་ལ་མངོན་པར་
བརྩོན་པས་ལག་པའི་ཕྱག་རྒྱ་མི་བཅིང་ངོ༌། །ཞེས་བྱ་བའི་དམ་ཚིག་འདི་ལས་དེ་འདའ་བར་མི་མཛད་དོ།། ༈ གསང་བ་འདུས་པར་རྟོག་པའི་རྣལ་འབྱོར་པ་རྣམས་ཀྱི་དམ་ཚིག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། 
སངས་རྒྱས་ཐམས་ཅད་ནི་སྐུ་རྡོ་རྗེ་ནི་ལུས་སོ། དེའི་རིགས་དང་ལྡན་པ་ནི་ལུས་ལས་བྱུང་བའི་བཤང་གཅི་ལ་སོགས་པ་རྣམས་སོ། དེ་རྣམས་ཀྱི་དམ་ཚིག་ནི་བཟའ་བའི་སྒོ་ནས་ཉམས་སུ་བླང་བར་བྱ་བ་སྟེ། དེ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །
བཤང་གཅི་ཞེས་བྱ་བ་ལ་སོགས་པ་ལ། བཤང་བ་ལ་སོགས་པ་ལ་སྨད་ཅིང་བཤུང་བ་སྟེ་ཐ་ཆད་ཉིད་དུ་སྔགས་པས་མི་བྱའོ། །མི་སྨད་པ་དེ་བས་ན་ཆོ་ག་བཞིན་དུ་སྟེ་འཁྱུད་པ་དང་ལ་སོགས་པས་ལས་ལ་གནས་པའི་སྦྱོར་བསྟེ་ཐབས་

ཀྱིས། ཁུ་བ་ལ་སོགས་པའི་བདུད་རྩི་གང་ཡང་དག་པར་བསྐྱེད་པ་དེ་རྟག་ཏུ་བཟའ་བར་བྱ་ཞིང་ཉེ་བར་སྤྱད་པར་བྱའོ། །ཅིའི་ཕྱིར་ཞེ་ན། བདུད་རྩི་བསྟེན་པའི་གསང་བ་འདི་རྡོ་རྗེ་གསུམ་བྱུང་ཡིན། ཞེས་བྱ་བ་སྟེ། ལུས་དང་ངག་དང་
ཡིད་བདེ་བར་གནས་པར་བྱེད་པའི་བཅུད་ཀྱི་ལེན་ཏོ་ཞེས་བྱ་བའི་བར་དུའོ།། ༈ དོན་བདུད་རྩི་ཟ་བ་དེ་ཉིད་ལས་བརྩམས་ཏེ་གསུང་གི་རྡོ་རྗེ་ནི་རང་གི་ལྕེའོ། །དེའི་དམ་ཚིག་ནི་དེས་བསྐྱོད་པ་ལས་བྱུང་བའི་ཁུ་བ་སོགས་ཟ་བ་བསྟན་པར་བྱ་བའི་ཕྱིར། ༼
སྙོམས་འཇུག་གིས་བསྐྱེད་པའི་ཁུ་བ་སོགས་ཟོས་ན་རང་གི་ཁམས་འཕེལ་ནས་བདེ་བ་འདྲེན་པའོ། །འོ་ན་སྔར་བཤང་གཅི་ཟ་བ་གསུང་དང༌། ཁུ་ཁྲག་ཟ་བ་ཐུགས་ཀྱི་བཟའ་བའི་དམ་ཚིག་ཏུ་བཤད་པ་དང༌། འདིར་དེ་བཞི་ག་ཟ་བ་སྐུའི་དམ་ཚིག་ཏུ་བཤད་པ་དང་འགལ་ཞེ་ན་མི་འགལ་ཏེ། རྫས་འདི་དག་གི་ངོ་བོ་འདྲ་
ཡང་། ངོ་བོ་དང་གང་ཟག་དང༌། རིགས་དང༌། བྱེད་ལས་ཀྱི་སྒོ་ནས་རིགས་སོ་སོའི་དམ་ཚིག་ཏུ་འཇོག་པ་དུ་མ་ཡོད་པའི་ཕྱིར་དང༌། སྲོག་གཅོད་སོགས་བཞིའི་དམ་ཚིག་རིགས་གསུམ་ཀའི་དམ་ཚིག་ཏུ་བཤད་པས། དམ་ཚིག་གསུམ་མི་འགལ་བའི་ཕྱིར་རོ། །༽ཁམས་གསུམ་དག་གི་ཞེས་བྱ་
བ་ལ་སོགས་པ་གསུངས་ཏེ། མཆོག་དང་འབྲིང་དང་ཐ་མའི་བུད་མེད་ཇི་སྙེད་ཡོད་པ་དེ་རྣམས་ཀྱི་ཁམས་གསུམ་གྱི་ལམ་ནི་ཉམས་དགའ་བ་སྟེ། ཁམས་གསུམ་ནི་སེམས་ཅན་རྣམས་སོ། །དེ་རྣམས་ཀྱི་ལམ་ནི་བགྲོད་པར་བྱ་བ་ཡིན་པས་ན། ཁམས་
གསུམ་གྱི་ལམ་ནི་སྙོམས་པར་འཇུག་པའི་ལམ་སྟེ་པདྨའོ། །དེར་ཉམས་དགའ་བ་ནི་འགྲོ་བ་ཐམས་ཅད་ཚིམ་པར་བྱེད་པའོ། །ཐམས་ཅད་ནི་འདོད་པའི་གདུགས་སྟེ་རྩ་དབུ་མ་དང་ཟླ་བ་གང་བ་སྟེ་རྐྱང་མ་དང༌། རུས་སྦལ་གྱི་རྒྱབ་ལྟ་བུ་སྟེ་རོ་མ་

ཞེས་བྱ་བ་ལ་སོགས་པའི་རྩ་སྦུབས་ཐམས་ཅད་ཆོ་ག་བཞིན་ཏེ། ཤེས་རབ་མ་རྗེས་སུ་མཉེས་པར་བྱེད་པ་ལ་སོགས་པའི་ཆོ་ག་འཁྲིག་ཐབས་ཀྱི་བྱེད་པ་སོར་མོས་བསྐུལ་བ་དང་བཅས་པ་སྔོན་དུ་བཏང་ནས། ངག་གི་རྡོ་རྗེ་སྟེ་རོ་འཛིན་གྱི་སྟེ་ལྕེའི་ཐུར་མའི་བྱ་བས་
རྩ་གསུམ་བསྐྱོད་ལ་ཀུན་ཏུ་ལོངས་སྤྱོད་ཅིང་༼རོ་འཛིན་གྱི་བྱ་བ་དག་གིས་མ་ཕྱིན་གྱི་བར་དུ་བསྐྱོད་པར་བྱ་ཞིང་ཟེར་ཏེ། མ་ཕྱིན་གྱི་བར་དུ་ཞེས་པ་ནི་ཡུམ་གྱི་རྡོ་རྗེ་དབྱིངས་ཕྱུག་མ་དྷཱུ་ཏཱིའི་རྩའི་མར་སྣ་བྱེ་ནས་བདུད་རྩི་འཛག་པ་མ་བྱུང་གི་བར་དུ་ཡིན་ཏེ། རྩ་དེ་ཁ་བྱེ་བའི་རྟགས་ཤེས་པར་བྱའོ། །
༽དགའ་བར་བྱའོ། །རྩ་དེ་ལས་ཕྱུང་བའི་བདུད་རྩི་རྣམས་སྨད་པར་མི་བྱ་ཞིང༌། སོར་མོ་དང་ལྕེས་བརྩལ་བ་ལས་བྱུང་བ་དེ་ཡོངས་སུ་སྤང་བར་མི་བྱ་སྟེ། ལྕེས་བླངས་ལ་མྱང་བར་བྱའོ་ཞེས་བྱ་བའི་བར་དུའོ།། ༈ དེ་ནས་ཞེས་བྱ་བ་ལ་
སོགས་པས་ནི། ཐུགས་རྡོ་རྗེ་ནི་བུད་མེད་ཀྱི་སེམས་སོ། །དེའི་དམ་ཚིག་གསུངས་པ་ཡིན་ཏེ། རྡོ་རྗེ་སྐུ་གསུང་ལ་གནས་པ། །ཞེས་བྱ་བ་ནི། རྣམ་པར་སྣང་མཛད་ལ་སོགས་པའི་རྡོ་རྗེ་གསུམ་གྱི་ངོ་བོ་ཉིད་དོ། །དམ་ཚིག་ཇི་སྙེད་ཡོད་པ་ཀུན། །
ཞེས་བྱ་བ་ནི། པདྨ་ཅན་༼ནི་སེམས་དེ་དགའ་བར་བྱེད་ཅིང་མི་དགའ་བར་མི་བྱེད་པའོ། །༸རྡོ་རྗེ་སྐུ་གསུམ་ལ་གནས་པ། ཟེར། ༽ཞེས་བྱ་བ་ལ་སོགས་པའི་བུད་མེད་རྣམས་སོ། །བུད་མེད་དེ་རྣམས་རྡོ་རྗེ་གསུམ་གྱི་དམ་ཚིག་གིས། ཞེས་བྱ་བ་སྟེ། 
བདག་ཉིད་ཀྱི་ལུས་དང་ངག་དང་ཡིད་ཀྱི་བྱ་བ་རྣམས་ཀྱིས་མགུ་ཞིང༌། དགའ་བར་བྱའོ། །ཐུགས་ཀྱི་རྡོ་རྗེ་མི་སྨད་དོ། །ཞེས་བྱ་བ་ནི། བུད་མེད་དེ་རྣམས་ཀྱི་ཐུགས་ཏེ་སེམས་འབྱུང་བར་སྟེ་སྨོད་ཚིག་གིས་སུན་དབྱུང་བར་མི་བྱ་བ་སྟེ། སེམས་༼ལུས་ཀྱི་རྩ་

བ་སེམས་ཡིན་པའི་ཕྱིར་དང༌། བྱང་ཆུབ་ཀྱི་སེམས་ཀྱི་རྩ་བ་ལུས་ཡིན་པའི་ཕྱིར་རོ་ཞེས་ཟེར་ཏེ། པ་ཚབ་དང་ཡང་མཐུན་ཞིང་ལེགས་སོ། །དེའི་དོན་ནི་སྒྲུབ་པ་པོའི་བྱང་ཆུབ་ཀྱི་སེམས་ཀུནྡ་ལྟ་བུ་འཕེལ་བའི་རྩ་བ་ནི་པདྨ་ཅན་ལ་སོགས་པའི་ལུས་ཡིན་ལ། དེའི་ལུས་ཀྱི་རྩ་བ་
ཡང་ཕྱག་རྒྱ་མ་དེའི་སེམས་ཡིན་པས་སྨོད་ཚིག་གིས་དེའི་སེམས་སུན་མི་དབྱུང་ཞེས་པའོ། །ཁ་ཅིག་སུན་དབྱུང་བར་མི་བྱ་བའི་སྐད་དོད་ལ་འདོད་ཆགས་དང་བྲལ་བར་མི་བྱ་ཞེས་པར་ཡོད་པས། ཐིག་ལེ་ཉམས་པས་འདོད་ཆགས་དང་བྲལ་བར་མི་བྱ་བ་ལ་འཆད་པ་ནི་སྐབས་དོན་མ་རྟོགས་པར་སྣང་སྟེ།
ཐུགས་ཀྱི་རྡོ་རྗེ་མི་སྨད་པ་ནི་སྨོད་ཚིག་གིས་བུད་མེད་ཀྱི་སེམས་མི་དགའ་བར་མི་བྱ་བའི་དོན་ཡིན་གྱི། སྒྲུབ་པ་པོ་རང་གི་སེམས་ལ་བྱེད་པ་མིན་པའི་ཕྱིར་རོ། །དེས་ན་སྐད་དོད་ལ་སྤྱིར་ཆགས་བྲལ་ལ་བསྒྱུར་དུ་བཏུབ་ཀྱང༌། སྐབས་འདིར་ནི་ཡིད་དབྱུང་བར་རམ། སུན་དབྱུང་བར་མི་བྱ་བའི་དོན་ལ་
བསྒྱུར་དགོས་སོ། །འདི་ལ་དགོངས་ནས། ཤེས་རབ་རང་བཞིན་བུད་མེད་ལ། །སྨོད་པར་བྱེད་པ་བཅུ་བཞི་པ། །ཞེས་པའི་བཅས་པ་ཡང་མཛད་དོ། །༽ཀྱི་རྩ་བར་གྱུར་པ་ནི་ལུས་ཡིན་ལ། ལུས་ཀྱི་རྩ་བར་གྱུར་པ་བྱང་ཆུབ་ཀྱི་སེམས་ཡིན་ནོ་ཞེས་བྱ་བར་དགོངས་སོ། །
རྡོ་རྗེ་དམ་ཚིག་གསུམ་ནི་སྐུ་དང་གསུང་དང་ཐུགས་ཀྱི་དམ་ཚིག་གོ། ཐུན་མོང་མ་ཡིན་པས་ན་ཆེན་པོ་སྟེ་དེ་སྟོན་པར་མཛད་པས་རྡོ་རྗེ་འཆང་ཆེན་པོ་དེས་དེ་སྐད་ཅེས་བཀའ་སྩལ་ཏོ། །ཞེས་བྱ་བ་སྟེ་སྡུད་པར་བྱེད་པའི་ཚིག་གོ། ༈ སྤྱོད་པ་
གསུམ་ལ་གནས་པའི་རྣལ་འབྱོར་པ་རྣམས་ཀྱིས། ཕྱི་རོལ་གྱི་སངས་རྒྱས་དང་བྱང་ཆུབ་སེམས་དཔར་མངོན་པར་ཞེན་པ་བསལ་བར་བྱ་བའི་ཕྱིར་དང༌། བདག་ཉིད་ལྷག་པའི་ལྷར་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་

ཏེ། དེ་བཞིན་གཤེགས་པ་ཐམས་ཅད་ནི་དུས་གསུམ་གྱི་རྒྱལ་བ་རྣམས་ཏེ་དེས་བསྟན་པའོ། །དམན་པ་ལ་མོས་པ་རྣམས་ལ་སྦ་བར་བྱ་བ་ཡིན་པས་ན། གསང་བའི་རྡོ་རྗེ་སྟེ་དེ་སྟོན་པར་མཛད་པའོ། །མདོར་ན་ཞེས་བྱ་བ་ནི། མདོར་བསྡུས་ན་ཞེས་པ་ཡིན་ལ། 
དེ་གང་མདོར་བསྡུས་པ་ཡིན་སྙམ་ན། ཕུང་པོ་ལྔ་དང༌། དབང་པོ་ལྔ་དང༌། ཡུལ་ལྔ་དང༌། ཁམས་ལྔ་སྟེ་ཉི་ཤུ་པོ་རེ་རེ་ལ་རིགས་ལྔ་ལྔར་ཕྱེ་བའི་རིགས་བརྒྱ་མདོར་བསྡུས་ན་རྣམ་པར་སྣང་མཛད་ལ་སོགས་པ་སངས་རྒྱས་ལྔར་ནི་རབ་ཏུ་གྲགས་པ། དེ་ནི་ཕུང་པོ་ལྔ་སྟེ། རང་གི་
གཟུགས་ཀྱི་ཕུང་པོ་ལ་སོགས་པ་ལས་གཞན་མ་ཡིན་ནོ། །དེ་ལས་མ་གཏོགས་པའི་ཕྱི་རོལ་ན་གཟུང་བར་བྱ་བ་སའི་སྙིང་པོ་ལ་སོགས་པ་བྱང་ཆུབ་སེམས་དཔའ་རྣམས་ཡོད་དོ་ཞེས་རྟོག་པར་བྱེད་པ་དེ་བཟློག་པར་བྱ་བའི་ཕྱིར། རྡོ་རྗེ་ཞེས་བྱ་བ་ལ་སོགས་
པ་གསུངས་ཏེ། རྣམ་ཤེས་ཀྱིས་ཡུལ་འཛིན་པར་༼དེ་ལས་མ་གཏོགས་པའི་ཞེས་པ་འགྱུར་གསར་གཉིས་ཀ་ལ་མེད་པ་ལྟར་བྱའོ། །༽བྱེད་པ་ལ་གཙོ་བོ་སྟེ་དབང་བྱེད་པར་གྱུར་པས་ན། རྡོ་རྗེ་སྟེ་དབང་པོ་རྣམས་སོ། །དེའི་སྐྱེ་མཆེད་ནི་རྣམ་ཤེས་ཀྱི་གནས་
ཏེ་མིག་ལ་སོགས་པ་གང་ཡིན་པ་དེ་ནི། བྱང་ཆུབ་སེམས་དཔའི་དཀྱིལ་འཁོར་རོ། ཞེས་བྱ་བ་སྟེ། སའི་སྙིང་པོ་ལ་སོགས་པ་རྒྱལ་བའི་སྲས་རྣམས་ཀྱི་འཁོར་ལོ་གང་ཡིན་པ་དེ་དག་ཀྱང༌། དབང་པོ་ཉིད་ལས་གཞན་ན་བྱང་ཆུབ་སེམས་དཔའི་དཀྱིལ་
འཁོར་ཡོད་པ་མ་ཡིན་ནོ། །གང་ཕྱི་རོལ་གྱི་སྤྱན་ལ་སོགས་པའི་རིག་པ་རྣམས་རང་གི་ལྷར་མངོན་པར་ཞེན་པ་དེ་རྫོགས་པ་སྟེ་བསལ་བའི་ཐབས་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ཁམས་གསུམ་ནི་སེམས་

ཅན་གྱི་འཇིག་རྟེན་དང་སྣོད་ཀྱི་འཇིག་རྟེན་དུ་གྲགས་པ་སྲིད་པ་གསུམ་མོ། །སྣོད་བཅུད་དེ་གང་གིས་ཀུན་ཏུ་བསགས་ཤིང་ངེས་པར་སྐྱེད་པར་བྱེད་པ་དེ་ནི། ཁམས་གསུམ་བསགས་པ་སྟེ་ས་ལ་སོགས་པའོ། །དེ་ཀུན་ཏུ་འོད་གསལ་
བར་འཇུག་པ་དང་གནས་པས་ན་རྡོ་རྗེ་སྟེ་དེ་ཕྱུང་བར་གྱུར་པའོ། །ས་ལ་སོགས་པ་གང་ཡིན་པ་རྣམས་སྤྱན་ལ་སོགས་པར་ཡོངས་སུ་བརྟགས་པ་ནི། ཟིན་པ་དང་མ་ཟིན་པའི་སའི་ཁམས་ལ་སོགས་པ་ལས་སྤྱན་ལ་སོགས་པ་གུད་ན་མེད་པའོ། །མཁའ་༼
དེས་ན་ཁམས་གསུམ་གྱི་འཁོར་ལོ་འདི་ཞེས་པ་འགྲེལ་པ་དང་མི་མཐུན་པས། ཁམས་གསུམ་སྡུད་པ་རྡོ་རྗེ་ཉིད་ཀྱི་ཞེས་པ་དག་གོ། ༼འདིར་སྒྲུབ་པ་པོ་ལས་རྒྱུད་ཐ་དད་པའི་སངས་རྒྱས་དང་བྱང་སེམས་ཡོད་མོད་ཀྱང༌། སྒྲུབ་པ་པོའི་ཕུང་སོགས་ལས་གཞན་ན་དེ་རྣམས་མེད་དོ་ཞེས་པ་ནི། རང་ཉིད་
ཀྱི་ཕུང་སོགས་ལྷར་བསྒོམས་ནས་མཆོད་པ་སོགས་ཀྱིས་བྱང་ཆུབ་མྱུར་དུ་སྟེར་གྱི། ཕྱི་རོལ་གྱི་ལྷ་བསྒོམས་ནས་མཆོད་པ་སོགས་ལ་ཞེན་ན་དེ་ལྟར་མི་འགྲུབ་པས་དེ་སྐད་དུ་གསུངས་སོ། །༽དབྱིངས་ཞེས་བྱ་བ་ལ་སོགས་པ་ལ། མཁའ་དབྱིངས་རྡོ་རྗེ་ནི་ཁམས་ལྔ་པ་
ནམ་མཁའི་ཁམས་སོ། །རྒྱུ་བ་དང་མི་རྒྱུ་བ་ཐམས་ཅད་ལ་མཉམ་པར་ཁྱབ་ཅིང་རྗེས་སུ་འགྲོ་བས་ན། དམ་ཚིག་སྟེ་ནམ་མཁའི་ཁམས་དེ་ཉིད་རྡོ་རྗེ་འཛིན་པའི་ངོ་བོ་ཡིན་ནོ། །ཞེས་གསུངས་སོ། །དེ་བཞིན་གཤེགས་པ་ཐམས་ཅད་
ནི་ཕུང་པོ་ལྔའི་ངོ་བོ་ཉིད་རྣམ་པར་སྣང་མཛད་ལ་སོགས་པའོ། །གནས་ནི་སྤྱན་ལ་སོགས་པའི་ངོ་བོ་ས་ལ་སོགས་པའི་ཁམས་ལྔ་སྟེ། དེ་རྣམས་ཀྱི་དབང་ཕྱུག། རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ།། ༈ དེ་ལྟར་རྣམ་པར་

སྣང་མཛད་ལ་སོགས་པ་ཕུང་པོ་ལྔའི་ངོ་བོ་ཉིད་དུ་བསྟན་ནས། འཁོར་རྣམས་ལ་ཞུ་བའི་སྐབས་དབྱེ་བའི་དོན་དུ་ཅང་མི་གསུང་བར་བཞུགས་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་
ཀྱི་སྐུ་དང་གསུང་དང་ཐུགས་ནི་རྡོ་རྗེ་འཆང་ཆེན་པོའོ། །དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་དུ་གནས་པ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་ལ་སོགས་པ་དང༌། སའི་སྙིང་པོ་ལ་སོགས་པ་དང་སྤྱན་ལ་
སོགས་པའོ། །དེ་རྣམས་ཀྱི་མཉམ་པ་ཉིད་ནི་ཕུང་པོ་ལྔ་ལ་སོགས་པ་དང་གཉིས་སུ་མེད་པ་ཉིད་དོ། །དེ་ལ་བཞུགས་པ་ནི་སྟོན་པ་སྟེ། མིང་དེ་སྐད་ཅེས་བྱ་བའི་ཏིང་ངེ་འཛིན་ལ་ཐུགས་རྩེ་གཅིག་ཏུ་སྙོམས་པར་ཞུགས་པར་མཛད་པའོ། །སྙོམས་པར་
ཞུགས་ནས་ཀྱང་དེ་ལྟར་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་གྱི་བཀོད་པ་ཐམས་ཅད་བསྡུས་ཏེ། སྟོན་པ་རང་གི་ཕུང་པོ་ལྔ་ལ་སོགས་པའི་ངོ་བོ་ཉིད་རྣམ་པར་སྣང་མཛད་ལ་སོགས་པ། སྐུ་དཀྱིལ་གྱི་གནས་ཇི་ལྟ་བ་
བཞིན་དུ་གནས་པ་ལ་གཟིགས་ནས་ཅང་མི་གསུང་བར་གྱུར་པ་སྟེ། ཞུ་བའི་སྐབས་ཕྱེ་བར་མཛད་ནས་དོན་དམ་པའི་བདེན་པ་ལ་ཞུགས་པར་གྱུར་ཏོ་ཞེས་བྱ་བའི་བར་དུའོ།། ༈ བཅོམ་ལྡན་འདས་རྣམ་པར་སྣང་མཛད་ཆེན་པོ་
རྡོ་རྗེ་འཆང་གི་གསུང་གིས་རྣམ་པར་སྣང་མཛད་ལ་སོགས་པའི་ངོ་བོ་ཉིད། ཕུང་པོ་ལ་སོགས་པའི་ངོ་བོ་ཉིད་དུ་ཡོངས་སུ་མཁྱེན་ནས། རྒྱུད་ཀྱི་སྟོན་པ་པོའི་ཡུལ་ལ་ཇི་ལྟར་བལྟ་བར་བྱ་བའི་ངོ་བོ་ཉིད་ཤེས་པར་བྱ་བ་ལ་སོམ་ཉི་སྐྱེས་ནས།

བཅོམ་ལྡན་འདས་མི་སྣང་བར་གྱུར་པས་ཞུར་མེད་པ་དང༌། འཁོར་གྱི་དེ་བཞིན་གཤེགས་པ་རྣམས་ལ་བྱང་ཆུབ་སེམས་དཔའ་རྣམས་ཇི་ལྟར་འདྲི་བ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་
ཏེ། བཅོམ་ལྡན་འདས་ཞེས་པ་ནི་བོད་པའོ། །དེ་བཞིན་གཤེགས་པ་ཐམས་ཅད་ནི་རྫོགས་པ་དང་མ་རྫོགས་པ་རྣམས་སོ། །དེ་རྣམས་ཀྱི་སྐུ་དང་གསུང་དང་ཐུགས་རྡོ་རྗེའི་གསང་བ་ནི། དེ་ཁོ་ན་ཉིད་དེ་དེ་སྟོན་པའི་གཞུང་བསྡུས་པ་ནི་འདུས་པ་
སྟེ། དེར་དབང་བསྐུར་བ་ནི་དེ་བཞིན་གཤེགས་པ་ཐམས་ཅད་ཀྱིས་རྗེས་སུ་གནང་ཞིང་བདག་པོར་མཛད་པའོ། །འཇིག་རྟེན་དང་འཇིག་རྟེན་ལས་འདས་པའི་སྤྱོད་པ་སྟོན་པས་ན་སློབ་དཔོན་ཏེ། སློབ་དཔོན་གྱི་སྐད་དོད་ཨཱ་ཙཱརྱཱ་ལ་ངེས་ཚིག་གིས་ཨཱ་ཙཱ་རཱཾ་སྤྱོད་
པ་དརྵ་ཡ་ཏི་སྟོན་པ་སྟེ་བདག་པོ་དེ་བཞིན་གཤེགས་པ་ཐམས་ཅད་ཅེས་པ་ཁྱེད་རྣམས་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཞེས་པ་བདག་ཅག་རྣམས་ཀྱིས། ཇི་ལྟར་རྣམ་པ་གང་གིས་བལྟ་བར་བྱ་ཞིང་ཤེས་པར་བགྱི་ཞེས་བྱམས་
པས་བསྐུལ་བ་དང༌།། ༈ དེ་བཞིན་གཤེགས་པ་རྣམས་ཀྱིས་གསུངས་པ་ནི། རིགས་ཀྱི་བུ་ཞེས་བྱ་བ་ལ་སོགས་པ་སྟེ། སྟོན་པ་པོ་དེ་ནི་བྱང་ཆུབ་ཀྱི་སེམས་རྡོ་རྗེ་བཞིན་དུ་བལྟ་ཞེས་པ་སྟེ། རྡོ་རྗེ་འཆང་ཆེན་པོ་དང་འདྲ་བར་བལྟ་
བར་བྱ་ཞིང་ཤེས་པར་བྱའོ། །དེ་ཅིའི་ཕྱིར་ཞེ་ན། བྱང་ཆུབ་ཀྱི་སེམས་དང་སྟེ་རྡོ་རྗེ་འཆང་ཆེན་པོ་དང༌། སློབ་དཔོན་ནི་མི་བསྐྱོད་པ་སྟེ་གཉིས་པོ་འདི་དག་ནི་རྣམ་པ་གཉིས་སུ་དབྱེར་མེད་དེ། རྒྱུ་རྡོ་རྗེ་འཆང་དང་འབྲས་བུ་མི་བསྐྱོད་པ་གཉིས་ཐ་

མི་དད་ཅིང་རྒྱུ་དང་འབྲས་བུའི་ངོ་བོ་ཉིད་ཀྱིས་དབྱེར་མེད་པ་ཉིད་ཡིན་པའི་ཕྱིར་རོ། །རིགས་ཀྱི་བུ་ཞེས་བྱ་བ་ལ་སོགས་པ་ལ། རིགས་ཀྱི་བུ་ཞེས་བྱ་བ་ནི་བྱམས་པ་ལ་བོད་པའོ། །མདོར་བསྟན་ན་ཞེས་བྱ་བ་ནི། ཤིན་ཏུ་མདོར་བསྡུས་ན་ཞེས་བྱ་བའི་དོན་ཏོ། །ཕྱོགས་བཅུའི་
འཇིག་རྟེན་གྱི་ཁམས་ན་ཞེས་བྱ་བ་ནི། ཤར་ལ་སོགས་པའི་ཕྱོགས་ན་གནས་པའི་འཇིག་རྟེན་གྱི་ཁམས་གྲངས་མེད་པ་ན། དེ་བཞིན་དུ་སངས་རྒྱས་དང་བྱང་ཆུབ་སེམས་དཔའ་གྲངས་མེད་པ་ཇི་སྙེད་འཁོད་ཅིང་བཞུགས་པ་རྣམས། ཆོས་ཀྱི་སྐུ་ལས་དུས་ནམ་
ཡང་མི་གཡོ་བས་ན་འཁོད་པ་སྟེ་བཞུགས་པ་དང་། ལོངས་སྤྱོད་པའི་སྐུས་འཚོ་བ་སྟེ་འོག་མིན་གྱི་གནས་ན་རྒྱུན་མི་འཆད་པར་ཆོས་སྟོན་པར་མཛད་པའི་ཕྱིར་རོ། །སྐྱོང་བ་ནི་སྤྲུལ་པའི་སྐུས་སེམས་ཅན་རྣམས་མཐོ་རིས་དང་ཐར་པ་ཐོབ་པར་མཛད་པ་སྟེ།
དེ་རྣམས་དུས་གསུམ་དུ་ཞེས་པ་ཐུན་མཚམས་གསུམ་དུ་བྱོན་ནས་གསང་བ་འདུས་པ་རང་ལ་སྟོན་པ་དང་སྤྱིར་ཡང་འདུས་པ་སྟོན་པའི་སློབ་དཔོན་དེ་ལ། དེ་བཞིན་གཤེགས་པ་ཐམས་ཅད་ཀྱི་མཆོད་པས་ཞེས་བྱ་བ། སྐུ་དང་གསུང་དང་ཐུགས་ཀྱི་ལུས་ངག་
ཡིད་གསུམ་གྱི་མཆོད་པས་ཡང་དག་པར་མཆོད་ནས། རང་གི་སངས་རྒྱས་ཀྱི་ཞིང་དེར་ཡང་འགྲོ་ཞིང་འདི་སྐད་དུ། བདག་ཅག་གི་ཕའོ་ཞེས་བྱ་བ་ལ་སོགས་པའི་ཚིག་གི་ཚོགས་འབྱིན་ཅིང་སྨྲའོ། །འདི་ལྟ་སྟེ་དཔེར་ན། སངས་རྒྱས་ཕྱོགས་བཅུ་ན་བཞུགས་པ་རྣམས་
ལ་མཆོད་པ་དང༌། དེ་རྣམས་ཀྱི་སྐུ་གསུང་ཐུགས་རྡོ་རྗེ་མཉེས་པར་བྱས་པ་ལས་བྱུང་བའི་བསོད་ནམས་ལས་ཀྱང༌། སློབ་དཔོན་གྱི་བ་སྤུའི་ཁུང་བུ་གཅིག་མཆོད་པའི་བསོད་ནམས་ཁྱད་པར་དུ་འཕགས་པར་གསུངས་པའི་རྒྱུ་མཚན་དུ་བྱང་ཆུབ་ཀྱི་སེམས་རྡོ་རྗེ་དང་འདྲ་བའི་བླ་མ་ནི། སངས་རྒྱས་ཀྱི་

ཡེ་ཤེས་ཀྱི་སྙིང་པོ་སྟེ་དབྱིངས་སུ་གྱུར་པ་དང༌ཞེས་བྱ་བ་ལ་སོགས་པ་ནི་གོ་སླའོ། །འཇིགས་ཤིང་སྐྲག་པའི་རྒྱུ་ནི་སློབ་དཔོན་ལ་དེ་བཞིན་གཤེགས་པ་ཐམས་ཅད་ཀྱིས་ཇི་ལྟར་བལྟ་བར་བྱ་ཞེས་པའི་དོན། སངས་རྒྱས་དང་འདྲ་
བར་བལྟ་དགོས་སམ་མི་དགོས་ཞེས་ཐེ་ཚོམ་གྱི་ཚིག་ཏུ་གྱུར་ནས་མཆོད་པའི་གནས་བླ་མ་ལ། སོམ་ཉི་སྐྱེ་བ་ཉེས་པ་ཆེན་པོ་ཡོད་པ་དེའི་ཕྱིར་བྱམས་པ་ཅང་མི་སྨྲ་བར་གྱུར་ཏོ།  ༈ དེ་ལྟར་བྱམས་པ་ཅང་མི་སྨྲ་བར་གྱུར་པས། དེ་
བཞིན་གཤེགས་པ་རྣམས་ལས་ལན་མ་ཐོབ་པ་དང༌། ཡང་བླ་མ་ལ་སངས་རྒྱས་སུ་བལྟ་བའི་དོན་དེ་ཉིད་བསྐུལ་བསྟེ་རྟོགས་པར་བྱ་བའི་ཕྱིར། བྱམས་པ་དེ་ལས་གཞན་པའི་བྱང་ཆུབ་སེམས་དཔའ་རྣམས་ལ་བོས་ནས། སླར་ཡང་བླ་མ་ལ་
རྡོ་རྗེ་འཆང་ཆེན་པོའི་རང་གི་ངོ་བོ་ཉིད་ཇི་ལྟ་བ་བཞིན་དུ་བལྟ་བར་བཤད་པ་གང་ཡིན་པ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་འཛིན་ཐམས་ཅད་ཀྱི་དངོས་གྲུབ་ཀྱི་དམ་ཚིག་ལ་དམིགས་པ་ཞེས་བྱ་བ་ལ། 
རྡོ་རྗེ་འཛིན་ནི་གང་ཟག་མ་དག་པ་ལ་བསྟན་དུ་མེད་པའི་དེ་ཁོ་ན་ཉིད་དེ་དྲུག་པ་ལོངས་སྐུའོ། །དེ་ཉིད་སྤྲུལ་པའི་སྐུ་ཕར་ལ་འབྱིན་པ་དང༌། ཚུར་ལ་འཇུག་པའི་ཚུལ་གྱིས་འཛིན་པར་མཛད་པས་ན། རྡོ་རྗེ་འཆང་བ་སྟེ་དཀྱིལ་འཁོར་གྱི་བདག་པོའོ། །
དེའི་དངོས་གྲུབ་ཀྱི་དམ་ཚིག་ནི་སྤྲུལ་པའི་སྐུའོ། །དངོས་གྲུབ་ཀྱི་དམ་ཚིག་ཀྱང་ཡིན་ལ་ཐམས་ཅད་ཀྱང་ཡིན་པས་དངོས་གྲུབ་ཀྱི་དམ་ཚིག་ཐམས་ཅད་དོ། །དེ་རྣམས་ལ་དམིགས་པ་ནི་མངོན་སུམ་དུ་བྱས་པའོ། །མི་ཕྱེད་པས་ན་རྡོ་རྗེ་སྟེ་དེ་སྐད་ཅེས་

བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། བྱང་ཆུབ་སེམས་དཔའ་དེ་རྣམས་ལ་མི་བསྐྱོད་པ་ལ་སོགས་པས། བྱང་ཆུབ་སེམས་དཔའ་ཁྱེད་ཅེས་བྱ་བ་ལ་སོགས་པས་བཀའ་སྩལ་ཏོ། ། ༈ དེ་བཞིན་གཤེགས་པའི་གསུང་༼
ཞེས་པའི་སྐབས་སུ་གང་ཡང་ཞེས་པ་ནས་བདག་པོ་ཡིན་པའི་ཕྱིར་རོ། །ཞེས་པའི་དུས་གསུམ་གྱི་རྡོ་རྗེའི་ཡེ་ཤེས་ཞེས་པ་ནི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་གསང་བ་གསུམ་རོ་གཅིག་པའི་ཡེ་ཤེས་སོ། །དེ་ལས་བྱུང་བ་ནི་རྡོ་རྗེ་འཛིན་པར་གྱུར་པའོ། །དེ་རྣམས་ཀྱང་འདུས་པའི་སློབ་དཔོན་དང་ཕྲད་ན་
མཆོད་པ་བྱེད་ཅིང་ཕྱག་འཚལ་ལོ། །ཞེས་པ་ནི་བླ་མ་ལྔ་བཅུ་པ་ལས། དབང་བསྐུར་མཆོག་ཐོབ་རྡོ་རྗེ་ཡི། །སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་དུ་ནི་མངོན་ཕྱག་འཚལ། །ཞེས་གསུངས་པ་ལྟ་བུར་མ་ཟད་སྤྱིར་ཡང་འདུས་པའི་སློབ་དཔོན་དམ་པ་ལ་དེ་ལྟར་
མཛད་པ་ཡང་ཤེས་པར་བྱའོ། །དེའི་རྒྱུ་མཚན་གྱི་དོན་ནི་སློབ་དཔོན་དེ་ཉིད་གདུལ་བྱ་ལ་ལམ་ཕྱིན་ཅི་མ་ལོག་པར་སྟོན་པ་ཡིན་ལ། དེ་ནི་རྡོ་རྗེ་འཛིན་པ་ཆེན་པོའི་དོད་ཀྱང་ཡིན་པ་དང༌། སངས་རྒྱས་ཐམས་ཅད་ཀྱི་ཡེ་ཤེས་གདུལ་བྱའི་རྒྱུད་ལ་འབྱུང་བའི་བདག་པོའི་རྐྱེན་དམ་པ་ཡང་ཡིན་པའི་ཕྱིར་རོ། །འདི་མདོ་
སྡུད་པ་ལས། མ་ཞིག་ན་བར་གྱུར་ལ་བུ་ནི་མང་ཡོད་པ། །དེ་ཀུན་ཡིད་མི་བདེ་ཞིང་དེ་ལ་རིམ་གྲོ་བྱེད། །དེ་བཞིན་ཕྱོགས་བཅུའི་འཇིག་རྟེན་ཁམས་ཀྱི་སངས་རྒྱས་ཀྱང༌། །ཡུམ་གྱུར་ཤེས་རབ་དམ་པ་འདི་ལ་དགོངས་པར་མཛད། །གང་དག་འདས་དང་ཕྱོགས་བཅུའི་འཇིག་རྟེན་མགོན་གང་དང༌། །མ་འོངས་དུས་ན་
འབྱུང་འགྱུར་དེ་དག་འདི་ལས་འབྱུང༌། །འཇིག་རྟེན་སྟོན་པ་རྒྱལ་བ་རྣམས་ཀྱི་སྐྱེད་བྱེད་ཡུམ། །ཞེས་གསུངས་པ་དང་ཚུལ་མཐུན་པར་སྣང་ངོ༌།།༼ཐོས་ནས་ཡང་བྱང་ཆུབ་སེམས་དཔའ་རྣམས་ཀྱིས་གང་ཞུས་པ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་

གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་དངོས་གྲུབ་རྣམས་ཞེས་བྱ་བ་ནི། དེ་བཞིན་གཤེགས་པ་ཐམས་ཅད་ཀྱི་བདག་ཉིད་ཅན་གྱི་སྤྲུལ་པའི་སྐུ། གང་ན་བཞུགས་ཞེས་བྱང་ཆུབ་སེམས་
དཔའ་རྣམས་ཀྱིས་ཞུས་པའོ།། ༈ སྐུ་གསུམ་གསང་བའི་སྐུ་དང་གསུང་དང་ཐུགས་ནི། རྡོ་རྗེ་སློབ་དཔོན་ཀྱི་ལུས་དང་ངག་དང་ཡིད་ལ་གནས་སོ་ཞེས་བྱ་བ་ནི། མི་བསྐྱོད་པའི་སྐུ་དང་གསུང་དང་ཐུགས་ལ་གནས་སོ། །ཞེས་ལན་གསུངས་པའོ།། ༈ 
མི་བསྐྱོད་པའི་ལུས་དང་ངག་དང་སེམས་རྡོ་རྗེ་གང་ལ་གནས་ཞེས་བྱ་བ་ནི་ཞུས་པའོ། །གང་ལ་ཡང་མི་གནས་སོ་ཞེས་བྱ་བ་ནི་ལན་ཏེ། བྱང་ཆུབ་ཀྱི་སེམས་རྡོ་རྗེ་སྟེ་རྡོ་རྗེ་འཆང་ལ་གནས་སོ་ཞེས་བྱ་བ་དང༌། རྡོ་རྗེ་འཆང་གི་ལུས་དང་
ངག་དང་སེམས་རྡོ་རྗེ་ལ་གནས་སོ་ཞེས་བྱ་བ་དེ་ནི། བཤད་པར་བྱ་བ་ཡིན་པ་ལས་དེ་མ་གསུངས་པར་གང་ལ་ཡང་མི་གནས་སོ། །ཞེས་བྱ་བའི་ཚིག་གིས་ནི་དེ་ནི་འདི་ཡིན་ནོ་ཞེས་བསྟན་པར་མི་ནུས་ཏེ། བླ་མའི་མན་ངག་ལས་ཤེས་པར་
བྱ་བའི་ཕྱིར་རོ།། ༈ དེ་ལྟར་བྱང་ཆུབ་སེམས་དཔའ་རྣམས་ཇི་ལྟར་ཐེ་ཚོམ་དང་བྲལ་བ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ངོ་མཚར་དུ་གྱུར་པ་ནི་སྟོན་པ་པོ་ལའོ། །རྨད་དུ་གྱུར་པ་༼
དེས་ནི་དོན་དེ་ཁོ་ནར་མ་ཟད། བཤད་པའི་དོན་རྣམས་བླ་མའི་མན་ངག་ལས་རྒྱུད་ལ་བསྐྱེད་ནས་ཤེས་པར་བྱ་བར་བསྟན་ནོ། །༽ནི་སྟོན་པ་དེ་ཐོབ་པའི་རྒྱུ་ལའོ།། ༈ དེ་ནས་བྱང་ཆུབ་སེམས་དཔའ་བྱམས་པ་ཞེས་བྱ་བ་ནས་བརྩམས་

ཏེ། གང་ན་ཡང་མི་གནས་སོ་ཞེས་བྱ་བའི་བར་གྱི་གཞུང་གི་ཚོགས་ཀྱིས། ཇི་ལྟར་རྫོགས་པར་གྱུར་པའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས། དཀྱིལ་འཁོར་གྱི་བདག་པོ་མི་བསྐྱོད་པ་རང་ལ་གསང་བ་འདུས་པའི་ལམ་སྟོན་
པ་པོར་གྱུར་པས། མཆོད་པར་བྱ་བ་དང་བླ་མར་བྱ་བ་ཡིན་པས་བདག་ཅག་རྣམས་ཀྱི་ཕའོ་ཞེས་བྱ་བ་སོགས་པ་ཚིག་སྙན་པས་མངོན་པར་བསྟོད་དེ། ཕྱི་དང་ནང་གི་མཆོད་པ་རྣམས་ཀྱིས་ཇི་ལྟ་བ་བཞིན་དུ་ཡང་དག་པར་མཆོད་པ། དེ་བཞིན་དུ་
རིམ་པ་གཉིས་ལ་ཡང་དག་པར་བརྟེན་ཏེ། རྒྱན་རྣམ་པ་བདུན་དང་བཤད་པའི་ཚུལ་རྣམས་ཀྱིས། གང་གསང་བ་འདུས་པ་རྣམ་པར་དབྱེ་བ་སྟེ་འཆད་པ་དེ་ཡང་མ་འོངས་པའི་ལག་ན་རྡོ་རྗེ་སྟེ་ཉན་པ་པོ་རྣམས་ཀྱིས། རྡོ་རྗེ་འཆང་ཆེན་པོ་མངོན་
སུམ་པ་བཞིན་དུ་གུས་པ་བསྐྱེད་ནས། ༼རྒྱན་རྣམ་པ་བདུན་བཤད་པའི་ཚུལ་ཟེར། ༽མཆོད་པར་བྱའོ་ཞེས་འདིའི་དོན་སྟོན་པ་ཡིན་ནོ། །དོན་འདི་ཉིད་གསལ་བར་བྱ་བའི་ཕྱིར། དཔལ་སྒྱུ་འཕྲུལ་དྲ་བ་ཞེས་བྱ་བའི་རྒྱུད་ཆེན་པོ་ལས། སློབ་དཔོན་ཇི་
འདྲར་བལྟ་ཞེ་ན། །བླ་མ་ནི་སངས་རྒྱས་ཀུན་ཏེ་རིགས་ཀུན་གྱི་བདག་པོ་རྡོ་རྗེ་འཆང་དང་མཉམ། །པར་བལྟའོ། །བླ་མ་དེ་ཉིད་རྟག་ཏུ་རྡོ་རྗེ་འཆང༌། །སྟེ་མི་བསྐྱོད་པའོ། །དེ་ཉིད་དེ་བཞིན་གཤེགས་པ་སྟེ་རྣམ་སྣང་ངོ༌། །རིན་ཆེན་ཏོག། རིན་འབྱུང་ངོ༌། །
བླ་མ་དེ་ནི་ཡེ་ཤེས་རྒྱ་མཚོ་ཆེ། །སྟེ་འོད་དཔག་མེད་དོ། །ཡིད་བཞིན་གྱི་ནོར་བུ་རིན་པོ་ཆེན་སྦྱིན། །པར་མཛད་པས་དོན་ཡོད་གྲུབ་པའོ། །སློབ་དཔོན་གྱི་ནི་ཡོན་ཏན་རྣམས་གཟུང༌། །སྐྱོན་རྣམས་ནམ་ཡང་བཟུང་བར་བྱ་བ་མ་ཡིན་ནོ། །

ཡོན་ཏན་གྱིས་ནི་སྟེ་དེ་བཟུང་བས་དངོས་གྲུབ་ཐོབ་ཅིང༌། །སྐྱོན་རྣམས་ཀྱིས་ནི་སྟེ་བཟུང་བས་དངོས་གྲུབ་ཉམས། །པར་འགྱུར་རོ། །དེ་ཕྱིར་ཀུན་ནས་རབ་བསྒྲིམས་ཏེ། །བསམ་ཡས་འབྲས་བུ་སྨིན་པའམ་སྦྱིན་པར་བྱེད་པ། །
བླ་མ་ལ་སངས་རྒྱས་འབྲས་བུ་འདོད་པ་ཡིས། །སེམས་ཅན་དད་པས་དེ་མཆོད་ཅིག། ཅེས་གསུངས་པ་དང༌། དེ་བཞིན་དུ་རིན་ཆེན་རྒྱལ་པོ་ཞེས་བྱ་བའི་ཐེག་པ་ཆེན་པོའི་མདོ་ལས། བཅོམ་ལྡན་འདས་ཕྱག་ན་རྡོ་རྗེ་ཨུ་རྒྱན་གྱི་རི་ལ་བཞུགས་ནས། 
རྡོ་རྗེ་ཐེག་པ་ལ་སློབ་པར་བྱེད་པ་ཐམས་ཅད་ལ་བཀའ་སྩལ་པ། རྡོ་རྗེ་ཐེག་པ་མ་ལུས་པ་ལ་སློབ་པར་བྱེད་པ་རྣམས་ཉོན་ཅིག། དེ་བཞིན་གཤེགས་པ་སྟོན་པ་ཡོངས་སུ་མྱ་ངན་ལས་འདས་ཏེ་མི་མཐོང་ན་ཡང༌། རྡོ་རྗེ་སློབ་དཔོན་རྡོ་རྗེ་བླ་མ་དེ་འདིར་
སྟོན་པར་འགྱུར་རོ་ཞེས་གསུངས་པ་དང༌། དེ་བཞིན་དུ་སྟོང་ཕྲག་བརྒྱ་པ་ལས་ཀྱང༌། སངས་རྒྱས་ཀྱི་བྱང་ཆུབ་ནི་དགེ་བའི་བཤེས་གཉེན་ལ་ཉེ་བར་བརྟེན་པས་སོ། །ཞེས་གསུངས་པའི་ཕྱིར་རོ།། ༈ དེ་ནས་ཞེས་བྱ་བ་ལ་སོགས་
པས་ནི། བྱང་ཆུབ་སེམས་དཔའ་རྣམས་ཀྱིས་འཁོར་གྱི་དེ་བཞིན་གཤེགས་པ་རྣམས་ལ་ཞུ་བའི་དུས་སུ་སྟོན་པ་འོད་གསལ་བའི་བདག་ཉིད་ཅན་དུ་ཞུགས་པར་གྱུར་ཏོ། །དེའི་འོག་ཏུ་ཕྱག་ན་རྡོ་རྗེ་དེ་བཞིན་གཤེགས་པ་ནི་སྟོན་པ་མི་
བསྐྱོད་པའོ། །གསང་བའི་རྡོ་རྗེ་ནི་དེ་བཞིན་གཤེགས་པ་རྣམས་ཏེ། རྣམ་སྣང་ལ་སོགས་པ་དེ་རྣམས་ཏིང་ངེ་འཛིན་གང་དུ་གནས་ཤིང་ཐིམ་པར་གྱུར་པ་དེ་ནི། གསང་བའི་རྡོ་རྗེའི་ཏིང་ངེ་འཛིན་ཏེ་ཡང་དག་པའི་མཐའ་འོད་གསལ་ལོ་འོ། །

དེ་ལས་བཞེངས་ནས་ཡང་སྔ་མ་བཞིན་དུ་ཞེ་སྡང་རྡོ་རྗེར་གྱུར་ནས། དེ་བཞིན་གཤེགས་པ་ལ་སོགས་པ་རྣམས་ལ་ཉོན་ཅིག་ཅེས་བོས་ཏེ། ཏིང་ངེ་འཛིན་གྱི་དཀྱིལ་འཁོར་སྟོན་པར་མཛད་དོ། །དེ་བཞིན་གཤེགས་པ་ཐམས་ཅད་ནི་རྫོགས་པའི་རིམ་པ་
ཟུང་འཇུག་ལ་གནས་པའི་རྣལ་འབྱོར་པ་ཆེན་པོ་རྣམས་སོ། །༼ཞེས་པ་ནི་གཞན་ལས། བྱང་ཆུབ་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་གྱི་དཀྱིལ་འཁོར་ཞེས་འབྱུང་བའི་རྡོ་རྗེའི་བཤད་པའོ། །༽དེའི་ཟུང་འཇུག་གི་བྱང་ཆུབ་ཀྱི་སེམས་དཀྱིལ་འཁོར་གང་ལས་
འབྱུང་ཞིང་སྐྱེ་བར་བྱེད་པའི་དཀྱིལ་འཁོར། གང་ཡིན་པ་དེ་ལ་དེ་སྐད་ཅེས་བྱ་སྟེ་རྣམ་པར་མི་འཇིག་པའི་ཏིང་ངེ་འཛིན་གྱི་དཀྱིལ་འཁོར་ཏེ། ཡིད་ཀྱི་དཀྱིལ་འཁོར་ཉོན་ཅིག་ཅེས་བོས་པར་གྱུར་པ་དང༌། ༈ སངས་རྒྱས་དང་བྱང་ཆུབ་༼
སྔ་མ་རྣམས་བསམ་གཏན་གྱི་དཀྱིལ་འཁོར་འདི་ཟུང་འཇུག་པས་བསྒོམ་པའི་དཀྱིལ་འཁོར་དུ་འདོད་མོད་ཀྱང༌། དཀྱིལ་འཁོར་འདི་རྫོགས་རིམ་པ་ཆེན་པོའི་བྱང་ཆུབ་ཀྱི་སེམས་སྐྱེ་བའི་དཀྱིལ་འཁོར་དུ་གསུངས་ཀྱི། དེའི་བྱང་ཆུབ་ཀྱི་སེམས་ཀྱི་ངོ་བོར་གྱུར་པའི་དཀྱིལ་འཁོར་དུ་མ་བཤད་པས་མི་ལེགས་
སོ། །དེས་ན་འདིས་དཀྱིལ་འཁོར་གྱི་འཁོར་ལོ་ལ་སེམས་ཤིན་ཏུ་བརྟན་པའི་སློབ་དཔོན་གྱིས། སློབ་མ་མཚན་ཉིད་ཚང་བ་ལ་བསམ་གཏན་གྱི་དཀྱིལ་འཁོར་དུ་དབང་བསྐུར་བ་སྟོན་པ་ཡིན་ནོ། །སྙིམ་ཏོག་ལས་ཀྱང་སློབ་དཔོན་སྤྲུལ་པའི་དཀྱིལ་འཁོར་བསྒོམས་པ་གསལ་བར་མཐོང་བའི་སེམས་
བརྟན་པ་དང༌། དཀྱིལ་འཁོར་གྱི་བྱ་བ་ཐམས་ཅད་བྱེད་ཀྱང༌། དཀྱིལ་འཁོར་གསལ་བ་སྔར་བཞིན་དུ་མཐོང་བའི་སེམས་མི་འགྱུར་བས་སློབ་མ་བྲིས་པའི་དཀྱིལ་འཁོར་ལས་བསམ་གཏན་གྱི་དཀྱིལ་འཁོར་ཁྱད་པར་དུ་འཕགས་པའམ་དམན་པ་མ་ཡིན་ནོ་སྙམ་པའི་མོས་པ་སྟོབས་ལྡན་གྱི་

སེམས་བརྟན་པ་དང༌། བདག་གི་བླ་མ་འདིས་དུས་གསུམ་དུ་དབང་བསྐུར་བར་གྱུར་པ་དང༌། འགྱུར་བ་དང་དབང་བསྐུར་རོ་སྙམ་དུ་ཡིད་གཞན་གྱིས་བསྒྱུར་མི་ནུས་པའི་མི་འགྱུར་བ་ལ་བསམ་གཏན་གྱི་དཀྱིལ་འཁོར་དུ་དབང་བསྐུར་བ་དང༌། དམ་ཚིག་ཉམས་པ་ལས་བསླང་
བ་ལ་སོགས་པའི་དོན་དུ་ཡང་དཀྱིལ་འཁོར་འདིར་དབང་བསྐུར་བ་ནི་མན་ངག་ཡིན་ནོ་ཞེས་བཤད་དོ། །༽སེམས་དཔའ་དེ་རྣམས། བཅོམ་ལྡན་འདས་ཀྱི་གསུང་གིས་ཡང་དག་པར་དགའ་བར་གྱུར་ནས། བཅོམ་ལྡན་འདས་ཀྱི་གསུང་ཇི་ལྟ་བ་བཞིན་དུ་གསོལ་བ་
འདེབས་པར་གྱུར་པ་དེ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ༈ བཤད་དུ་གསོལ་ཞེས་གསོལ་བ་བཏབ་པ་དེ་གསན་ནས་རྡོ་རྗེ་འཆང་ཆེན་པོས། ནམ་མཁའི་དབྱིངས་ཞེས་བྱ་བ་ལ་སོགས་པ་གསུངས་
ཏེ། ནམ་མཁའི་དབྱིངས་ནི་ནམ་མཁའི་ཁམས་ཏེ། དེའི་དབུས་སུ་གནས་པའི་དཀྱིལ་འཁོར་བསམ་པའོ། །གྲུ་བཞི་ལྷམ་པ་ཞེས་བྱ་བ་ལ། ཟུར་སྟེ་ངོས་བཞི་ནི་ས་ལ་སོགས་པའི་ངོ་བོ་ཉིད་སྤྱན་ལ་སོགས་པའི་ལྷ་མོ་བཞིའི་ངོ་བོ་ཉིད་༼
ནམ་མཁའི་དབྱིངས་ཞེས་པ་ནས། གཞག་པར་བྱའོ་ཞེས་པའི་བར་ནི། ལེའུ་བརྒྱད་པའི་འགྲེལ་པ་ལས། གསང་དབང་བསྐུར་བ་ལ་བསམ་གཏན་ནམ་བྲིས་པའི་དཀྱིལ་འཁོར་གཉིས་སྒྲུབ་པའི་སྔོན་དུ་རྣལ་འབྱོར་དང་པོ་གསུམ་དང་ཕྱག་རྒྱ་འདུ་བྱས་ནས་སྙོམས་པར་ཞུགས་ཏེ། དཀྱིལ་འཁོར་རྒྱལ་
མཆོག་སྐྱེད་པ་བྱ་བར་གསུངས་པས། འདི་ནི་བསམ་གཏན་གྱི་དཀྱིལ་འཁོར་སྒྲུབ་པའི་སྔོན་དུ་བདག་བསྐྱེད་བྱ་ཚུ་ལ་སྟོན་པའོ། །དེས་ན་ནམ་མཁའི་དབྱིངས་ཀྱི་དབུས་སུ་གནས་པའི་དཀྱིལ་འཁོར་བསམ་པ་ནི། ཡེ་ཤེས་ཀྱི་ས་བསྐྱེད་པའི་འོག་ཏུ་རྡོ་རྗེའི་སའི་སྟེང་དུ་རྟེན་གྱི་དཀྱིལ་འཁོར་བསྐྱེད་པའོ། །

༽གང་ཡིན་པ་དེ་ནི་གྲུ་བཞིའོ། །རབ་ཏུ་མཛེས་ཞེས་པ་ནི། སྐུ་སྟེ་ལུས་ཀྱི་འི་དཀྱིལ་འཁོར་ཐ་མལ་པ་མ་ཡིན་པར་དག་པའི་དཀྱིལ་འཁོར་དུ་སྣང་བར་བསམ་པའོ། །༼འདི་ནི་དང་པོར་བྷྲུཾ་ལས་བསྐྱེད་པའི་དཀྱིལ་འཁོར་དེ་ཉིད་ཕྱིས་ལུས་དཀྱིལ་གྱི་རྟེན་གྱི་དཀྱིལ་འཁོར་དུ་
བསྐྱེད་པའོ། །༽སངས་རྒྱས་དཀྱིལ་འཁོར་སྦྱོར་བ་ཡིས། །ཞེས་བྱ་བ་ལ། སངས་རྒྱས་ཀྱི་དཀྱིལ་འཁོར་ཞེས་པའི་དཀྱིལ་འཁོར་ནི་འབྱུང་བ་བཞི་དང་རྣམ་ཤེས་ཏེ་གསང་བ་ལྔའི་དེ་ཁོ་ན་ཉིད་ཀྱི་བདག་ཉིད་ཅན་གྱི་སྒྲུབ་པ་པོའི་ལུས་དེ་ཉིད་དོ་དེ།༼
སངས་རྒྱས་དཀྱིལ་འཁོར་སྦྱོར་བས་བསམས་ཟེར། ༽སངས་རྒྱས་ནི་ལྷ་སོ་གཉིས་སོ། །དེ་གཉིས་སྦྱོར་བ་ནི་ལུས་དེའི་བདག་ཉིད་ཅན་གྱི་སྟེང་དུ་སྦྱོར་བའི་ཏིང་ངེ་འཛིན་ཏེ་གཟུགས་ཕུང་རྣམ་སྣང་དུ་སྦྱོར་བ་སོགས་དེས་བསམ་པར་བྱའོ་ཏོ། །དེས་བསམ་གཏན་རྡོ་རྗེ་ཞེས་བྱ་བ་
རྣལ་འབྱོར་པ་རྣམས་ཀྱིས། བསམ་ཞིང་བསྒོམ་པར་བྱ་བ་ཡིན་པས་ན་བསམ་གཏན་ཏེ་མི་བསྐྱོད་པའོ། །རྡོ་རྗེ་ནི་མི་ཕྱེད་པའི་དོན་ཡིན་ལ། དེ་ཡང་དྲུག་པ་རྡོ་རྗེ་འཆང་དང་མི་ཕྱེད་པར་སྦྱོར་བར་གྱུར་པས་རྡོ་རྗེའོ། །དེ་རབ་བསྐུལ་བྱ་ཞེས་བྱ་བ་ནི། མི་བསྐྱོད་
པ་ཕར་ལ་སྤྲོ་བ་དང་། ཚུར་ལ་བསྡུ་བས་རྡོ་རྗེ་འཆང་བདག་ཉིད་དང་ཆུ་དང་འོ་མ་འདྲེས་པ་ལྟར་གཅིག་ཏུ་བྱའོ་ཞེས་བྱ་བའི་བར་དུའོ། །རྡོ་རྗེའི་དཀྱིལ་འཁོར་ནི་མི་བསྐྱོད་པའི་དཀྱིལ་འཁོར་རྒྱལ་མཆོག་ལ་བྱ་ཡི། མི་བསྐྱོད་པའི་ལུས་དཀྱིལ་ལ་སྦྱོར་བ་མིན་ཏེ། 
ལུས་དཀྱིལ་ནི་རྡོ་རྗེ་འཆང་གི་ལུས་དཀྱིལ་དུ་གསལ་བའི་ཕྱིར་རོ། །མི་བསྐྱོད་པའི་རྟེན་གྱི་དཀྱིལ་འཁོར་དེར་ལྷ་རྣམས་དགོད་པའི་རིམ་པ་ནི་བསམ་གཏན་ནོ་ཏེ། དེས་རྡོ་རྗེ་༼རྡོ་རྗེའི་དཀྱིལ་འཁོར་བསྒོམ་པ་དེས་ཟེར།༽སྟེ་མི་བསྐྱོད་པའི་དཀྱིལ་འཁོར་ཡུམ་

གྱི་པདྨར་བསྒོམ་པས་འཁོར་ལོ་ཅན་ཀུན་ཞེས་བྱ་བ་ནི། དཀྱིལ་འཁོར་གྱི་ལྷ་རྣམས་ཕྱིར་སྤྲོས་མཛད་པ་མཛད་གཅིག་ཏུ་འདུས། ཡེ་ཤེས་པ་དང་འདྲེས་ནས་ཚུར་བྱོན་ཏེ། དཀྱིལ་འཁོར་ལ་བཞུགས་པར་བྱ་ཞེས་བྱ་བ་སྟེ། གཞག་པར་
བྱ་སྟེ་སྔར་བཤད་པའི་མི་བསྐྱོད་པའི་སྤྲོ་བསྡུ་ཡང་སྐབས་འདིར་བྱའོ། །སྔར་དེ་ལྟར་བཤད་པའི་ལུས་དཀྱིལ་དེ་རྡོ་རྗེ་འཆང་གི་སྐུ་དཀྱིལ་ཡིན་ལ། དེ་ཡང་རིགས་ཀུན་གྱི་ཡིན་པས་ཐུན་མོང་གི་སྐུའི་དཀྱིལ་འཁོར་དང༌། དཀྱིལ་འཁོར་རྒྱལ་མཆོག་བསྒོམས་
ནས་དེའི་འོག་ཏུ་ཅི་ཞིག་བྱ་བ་བསྟན་པར་བྱ་བའི་ཕྱིར། མཆོད་པའི་ཆོ་ག་ཞེས་བྱ་བ་ལ་སོགས་པ་གསུངས་ཏེ། ཆོ་ག་དེ་ཉིད་ཀྱིས་ཞེས་བྱ་བ་ལེའུ་བཞི་པར་ཐུགས་ཀྱི་དཀྱིལ་འཁོར་གྱི་སྐབས་སུ་བཤད་པའི་ཆོ་ག་དེ་ཉིད་ཀྱིས། 
བློ་དང་ལྡན་པ་སྟེ་རང་གི་ཕྱག་རྒྱ་དང་ལྷན་ཅིག་ཏུ་མཆོད་པ་ཞེས་བྱ་བ། སྙོམས་པར་འཇུག་པའི་མཚན་ཉིད་ཅན་བརྟག་པར་བྱ་ཞིང་ཉམས་སུ་བླང་བར་བྱའོ།། ༈ སྙོམས་འཇུག་གི་མཆོད་པ་བརྩམས་པ་ཉིད་ཀྱིས་བསམ་
གཏན་གྱི་དཀྱིལ་འཁོར་ལ་བརྟེན་ནས་སློབ་མ་ལ་དབང་བསྐུར་བར་༼འདི་མཆོད་པ་ཁོ་ན་ལ་མི་བྱ་ཡི། དཀྱིལ་འཁོར་སྒྲུབ་པ་ལ་ཡང་རང་ཉིད་མདུན་གྱི་དཀྱིལ་འཁོར་གྱི་གཙོ་བོ་དང་ཐ་མི་དད་དུ་བྱས་ནས། ཡབ་ཡུམ་སྙོམས་པར་ཞུགས་པ་ལས་ཡུམ་གྱི་པདྨར་བསྐྱེད་པའི་དཀྱིལ་
འཁོར་པའི་ལྷ་རྣམས་སྤྲོས་ལ། སྤྱན་དྲངས་ནས་དམ་ཚིག་པ་རྣམས་ལ་གཞུག་པ་སོགས་བྱ་བ་ལ་ཡང་སྦྱར་རོ། །༽བྱའོ་ཞེས་བྱ་བ་བསྟན་པར་བྱ་བའི་ཕྱིར། སློབ་དཔོན་ཞེས་བྱ་བ་ལ་སོགས་པ་གསུངས་ཏེ། རྡོ་རྗེ་འཆང་རང་གི་སྤྱོད་པ་སྤྱད་པས་

རྡོ་རྗེ་འཆང་རང་གི་གནས་ཏེ་གོ་འཕང་འཐོབ་ཅིང་རེག་པར་འགྱུར་བས་ན་སློབ་དཔོན་ཏེ་རྡོ་རྗེ་འཆང་ཆེན་པོ་དང་གཉིས་སུ་མེད་པའོ། །དཀྱིལ་འཁོར་གྱི་གཙོ་བོ་དང་ཐ་མི་དད་པའི་སློབ་དཔོན་དེའི་སྙིང་གར་ཞེས་བྱ་བ་སྙིང་གའི་པདྨ་དང་ཟླ་གདན་ལ་ཡེ་ཤེས་སེམས་
དཔའ་དང༌། དེའི་ཐུགས་ཀར་ཏིང་ངེ་འཛིན་སེམས་དཔའ་སྒྲུབ་ཐབས་གཉིས་ཇི་ལྟ་བ་བཞིན་དུ། བསྒོམས་ནས་ཏིང་ངེ་འཛིན་སེམས་དཔའི་འོད་ཟེར་གྱིས་སློབ་མ་བཀུག་སྟེ་རང་གི་ཞལ་དུ་ཞུགས་པ་ལ་ཡིད་ཀྱིས་ནང་གི་དབང་བསྐུར་བ་བརྩམ་ཞིང་སྤྱད་པར་བྱའོ། །
ནང་དབང་བསྐུར་ཚུལ་ཇི་ལྟ་བུ་ཞེ་ན། སངས་རྒྱས་ཀུན་གྱིས་ཞེས་བྱ་བ་ལ་སོགས་པ་ལ། སངས་རྒྱས་ཐམས་ཅད་ཀྱིས་ཞེས་བྱ་བ་དེ་ནས་དབང་གི་དོན་དུ་སྤྱན་དྲངས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཐུགས་ཀྱི་དཀྱིལ་འཁོར་གྱི་ལྷ་སོ་གཉིས་
དང་འདྲ་བར་ཏེ་དེའི་རྣམ་པ་ཅན་ཏིང་ངེ་འཛིན་སེམས་དཔའི་འོད་ཟེར་གྱིས་བཀུག་སྟེ། རང་གི་ཞལ་ནས་ཡང་དག་པར་ཞུགས་པས་ནམ་མཁའི་དབྱིངས་ཞེས་བྱ་བ། ཆོས་འབྱུང་བ་ཆོས་འབྱུང་གི་ནང་དུ་ཡོངས་སུ་གང་བར་རྣམ་པར་བསམ་པར་བྱའོ་ཞིང་
དེའི་དབུས་སུ་སློབ་མ་དབང་བསྐུར་བར་འགྱུར་བཞིན་གྱུར་པ་མི་བསྐྱོད་པ་ལ་སོགས་པ་སྐབས་གང་ཡིན་པའི་ལྷར་བསམ་ཞིང་བསྒོམ་པར་བྱའོ། །དེའི་བྱེད་ཚུལ་ནི་སློབ་མ་ཡུམ་གྱི་པདྨར་ལྷར་བསྐྱེད་པ་དེའི་འོག་ཏུ་རང་གི་ཞལ་ནས་ཞུགས་པའི་རྣམ་པར་སྣང་
མཛད་ལ་སོགས་པའི་སངས་རྒྱས་དང་བྱང་ཆུབ་སེམས་དཔའ་བྱང་ཆུབ་ཀྱི་སེམས་སུ་ཞུ་བར་གྱུར་པ་རྣམས། དབང་བསྐུར་བའི་གནས་ཏེ་ཚིག་གསུམ་གྱིས་ཞེས་བྱ་བ། ཨོཾ་ཞེས་བྱ་བ་ལ་སོགས་པའི་ཡི་གེ་གསུམ་འཇུག་གནས་ལྡང་གསུམ་གྱི་ངོ་བོར་སྲོག་

དང་རྩོལ་བ་སྟེ་རླུང་ལ་དབྱེར་མེད་དུ་གནས་པས་ཆོ་ག་བཞིན་དུ་སྟེ་སྙོམས་འཇུག་གི་སྒོ་ནས་དབབ་པར་བྱ་ཞེས་པ་སྟེ། པདྨར་གནས་པའི་སློབ་མའི་མགོ་ལ་བྱང་ཆུབ་ཀྱི་སེམས་སུ་ཞུ་བ་རྡོ་རྗེ་སྟེ་དེ་བཞིན་གཤེགས་པའི་ངོ་
བོར་གྱུར་པ་དམིགས་པས་དབབ་ཅིང་ཕབ་པ་ལྟར་བབས་ནས་ལུས་ཐམས་ཅད་ཐིག་ལེ་དེས་གང་བ་པར་བསམ་མོ།། ༈ དབང་བསྐུར་བའི་ཕན་ཡོན་བསྟན་པར་བྱ་བའི་ཕྱིར། སེམས་ཅན་ཞེས་བྱ་བ་ལ་སོགས་པ་གསུངས་ཏེ། དབང་
བསྐུར་བའི་མཆོག་འདིས་སློབ་མ་ལ་དབང་བསྐུར་ན་སེམས་ཅན་ཐམས་ཅད་རྗེས་༼འདི་དབང་པོ་དམན་པའི་གསང་དབང་ལ་སྦྱོར་བ་དོན་མ་རྟོགས་པ་ཡིན་པས། མཁས་པ་ཨ་ཀ་ར་བཞེད་པ་ལྟར་རིག་པའི་དབང་ལྔ་དང༌། རྡོ་རྗེ་སློབ་དཔོན་གྱིས་དབང་གི་ནང་དབང་དྲུག་ལ་སྦྱར་ཏེ། བྲིས་པ་དང་བསམ་
གཏན་གྱི་དཀྱིལ་འཁོར་གཉིས་ཀའི་ཐུན་མོང་བའོ། །༽སུ་འཛིན་པར་འོས་པའི་བྱང་ཆུབ་མི་གནས་པའི་མྱ་ངན་ལས་འདས་པ་འཐོབ་པར་འགྱུར་ཏེ། གཞན་གྱི་དོན་ཕུན་སུམ་ཚོགས་པའོ། །ཆོས་མཐོང་བ་འདི་ཉིད་ཀྱི་ངོ་མཚར་ཆེན་པོའི་དངོས་གྲུབ་ཀུན། 
ཞེས་བྱ་བ་ལ། དངོས་གྲུབ་ཐམས་ཅད་ནི་སྟོབས་བཅུ་ལ་སོགས་པའི་སངས་རྒྱས་ཀྱི་ཡོན་ཏན་རྣམས་སོ། །དེས་ངོ་མཚར་ཆེ་ཞིང་ཁྱད་པར་འཐོབ་པའི་སྐུ་དང་གསུང་དང་ཐུགས་༼མཐོང་བའི་ཆོས་འདི་ཉིད་ལ་ཟེར་ཏེ། ཚེ་འདི་ཉིད་ལའོ། །༽ཀྱི་དངོས་
གྲུབ་འགྲུབ་ཅིང་འཐོབ་བོ་ཞེས་བྱ་བ་སྟེ། བདག་གི་དོན་ཕུན་སུམ་ཚོགས་པའོ།། ༈ སངས་རྒྱས་དང་བྱང་ཆུབ་སེམས་དཔའ་ཐམས་ཅད་ནི། རྣམ་པར་སྣང་མཛད་ལ་སོགས་པ་དང་སའི་སྙིང་པོ་ལ་སོགས་པའོ། །དེ་རྣམས་ཀྱི་དམ་

ཚིག་གི་ཞལ་དུ་བཅུག་པ་རྣམས་ཞུ་བའི་ཚེ་ལྷ་གཅིག་ཇི་ལྟ་བ་བཞིན་དུ་ཐམས་ཅད་མཉམ་ཞིང་བྱང་ཆུབ་ཀྱི་སེམས་གཅིག་ཏུ་གྱུར་པའོ་ར། བཤད་མ་ཐག་པའི་བསམ་གཏན་གང་གིས་གང་རྫོགས་པར་འགྱུར་བ་ཞིང༌། རབ་ཏུ་སྦྱངས་པའི་
འགྲོ་བ་སྟེ་སློབ་མ་དབང་བསྐུར་བར་བྱེད་པ་དེ་ནི། མི་ཕྱེད་པའི་བསམ་གཏན་གྱི་དཀྱིལ་འཁོར་ཞེས་བྱའོ། །༼འདི་ཡན་ཆད་ཀྱིས་ལེའུ་བཅུ་བདུན་པ་རྫོགས་པ་དང༌། འདི་མན་ཆད་རྒྱུད་ཕྱི་མ་དང་བཅས་པ་ལེའུ་བཅོ་བརྒྱད་པར་བྱེད་ཅིང༌། དེ་བཞིན་གཤེགས་པ་ཐམས་
ཅད་ཀྱི་ཐུགས་མཉམ་པ་ཉིད་ལ་དམིགས་ནས་ཅང་མི་གསུང་བར་གྱུར་ཏོ། །དེ་སྐད་ཅེས་བཀའ་སྩལ་ཏོ། །ཞེས་པའི་བར་ལེའུ་བཅོ་བརྒྱད་པའི་ཕྱེད་ཀྱིས་རྩ་བའི་རྒྱུད་རྫོགས་པར་རབ་ཞི་བཤེས་གཉེན་གྱི་འགྲེལ་པར་བཤད་ལ། བི་ཤྭ་མི་ཏྲ་ཡང་དེ་བཞིན་དུ་འདོད་དེ། དེ་དག་གི་ལྟར་ན་རྩ་རྒྱུད་ལ་
ལེའུ་ཕྱེད་དང་བཅོ་བརྒྱད་དུ་བྱེད་དོ། །འདི་ནི་འཕགས་ལུགས་དང༌། གསང་འདུས་ལུགས་གཞན་གྱི་ཆེན་པོ་གཞན་སུ་དང་ཡང་མི་མཐུན་པས་ལེགས་པར་བཤད་པ་མ་ཡིན་ནོ།། ༈ གཞན་ཡང་གདུག་པ་རྣམས་ཚར་གཅད་པའི་ཐབས་ཀྱི་རྣམ་པ་བསྟན་པར་
བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ཡང་ཞེས་བྱ་བ་ནི་ལེའུ་བཅུ་གསུམ་པ་དང༌། ལེའུ་བཅུ་བཞི་པ་ལས་གསུངས་པའི་དྲག་པོའི་ལས་ལ་མངོན་པར་དགའ་བ་རྣམས་ཀྱི་འབྲེལ་བ་སྟོན་པ་ཡིན་སྟེ་ལེའུ་སྔ་མ་གཉིས་སུ་བསྟན་
པར་མ་ཟད་པའོ་ནོ། །ཕྱག་ན་རྡོ་རྗེ་ཞེས་བྱ་བ་ནི་སྟོན་པའོ། །དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྦྱོར་བ་ཞེས་བྱ་བ་ལ། ཐམས་ཅད་ནི་སྐྱེ་བོ་༼སྐྱེ་བོ་དམ་པ་མ་ཡིན་པ་ཐམས་ཅད་ཟེར། ༽དམ་པ་རྣམས་སོ། །དེ་རྣམས་དེ་བཞིན་

ཉིད་དུ་འཆི་བར་སྟེ་འཆི་བའི་འོད་གསལ་དུ་གང་འགྲོ་བ་དེ་ནི་དེ་བཞིན་གཤེགས་པ་ཐམས་ཅད་དེ། གདུག་པའི་སེམས་དང་ལྡན་པ་རྣམས་སོ། །དེ་རྣམས་ཀྱི་རྡོ་རྗེ་སྦྱོར་བ་ནི་ཚར་གཅད་པའི་ཐབས་ཏེ། དེ་གང་དུ་སྟོན་པ་དེ་ནི་སྐུ་དང་གསུང་
དང་ཐུགས་གསང་བ་ཞེས་པ་སྐུ་ལ་སོགས་པ་སྐྱེད་པའི་ཡི་གེ་གསུམ་སྟེ། རང་གི་སྐུ་ལ་སོགས་པ་ལས་ཕྱུང་ངོ༌། །ཧཱུཾ་ཐུགས་ཧྲཱི་གསུང་ཁྃ་སྐུ་ཤ་རུས་ལ་སོགས་པ་ཞེས་བྱ་བ་ལ་སོགས་པ་ལ། དེ་ལ་ཇི་སྲིད་སྒྲུབ་པ་པོས་རང་གི་ལུས་ཤ་དང་རུས་
པ་དང་རྩ་རྒྱུས་ཀྱི་རང་བཞིན་དུ་བལྟས་ལ། ནམ་མཁའི་ཁམས་ཀྱི་དབུས་སུ་གནས་པ་སྟེ། འོད་གསལ་བར་ཞུགས་པར་བསམ་པར་བྱའོ། །དེ་ནས་སྐུ་གསུང་ཐུགས་ཀྱི་སྙིང་པོ་གསུམ་ཞེས་བྱ་བ། ༼རེ་ཞིག་ཟེར། ༽བཤད་མ་ཐག་པའི་སྐུ་དང་གསུང་དང་
ཐུགས་གསུམ་གྱིས། ས་བོན་གྱི་ཡི་གེ་རྣམ་པ་གསུམ་ནི། ཁ་དོག་ནག་པོ་ལས་རྩེ་གསུམ། དེ་གསུམ་གྱིས་མཚན་པ་དེ་ཡོངས་སུ་གྱུར་པ་ལས་རྡོ་རྗེ་སེམས་དཔའ་ཞེས་བྱ་བ་སྟོབས་ཆེ་ཞིང་ཕ་རོལ་གནོན་པའི་རྡོ་རྗེ་མཁའ་འགྲོ་བསྐྱེད་པར་བྱ་བའི་ཕྱིར་བསྒོམ་པར་བྱའོ། །
དེ་ནས་དྲག་པོ་ཞེས་པ་གདུག་པ་རྣམས་ཀྱི་ཤ་ཁྲག་ཟ་བར་བརྩོན་པ། མི་སྡུག་ཅིང་ཁྲོས་པ་ཨུཏྤལ་སྔོན་པོ་དང་མདོག་འདྲ་བ། ཕྱག་བཞི་པར་ནི་ཆོ་ག་ཡིས། །ཞེས་བྱ་བ། འོག་ནས་བཤད་པའི་རྩེ་གསུམ་ལ་སོགས་པ་ལ་མཚོན་ཆའི་ཚོགས་ཏེ་ཕྱག་
མཚན་དང་ལྡན་པར་བསྒོམ་པར་བྱའོ། །དེ་ལྟར་སྔགས་པ་རྡོ་རྗེ་མཁའ་འགྲོ་མའི་གཟུགས་སུ་རྣམ་པར་བསྒོམས་ནས། དེའི་འོག་ཏུ་ཅི་ཞིག་བྱ་ཞེ་ན། འོད་ཟེར་ཞེས་བྱ་བ་ལ་སོགས་པ་གསུངས་ཏེ། འོད་ཟེར་ལྔ་ནི་ཡ་ར་ལ་ཝ་ཧཱ་ཞེས་བྱ་བ་རླུང་དང་མེ་ལ་

སོགས་པ་འབྱུང་བ་ལྔའི་ས་བོན་ནོ། །དེ་རྣམས་ཀྱི་འོད་ཟེར་ནི་ནག་པོ་དང་ལ་སོགས་པས་དམར་པོ་དང་སེར་པོ་དང༌། དཀར་པོ་དང་སྔོན་པོ་སྟེ། ཁ་དོག་སྣ་ལྔ་པའི་ས་བོན་ལྔ་པོ་དེས་སྣང་ཞིང་འབར་བར་གྱུར་པ་རང་གི་ལྕེ་རྡོ་རྗེ་རྩེ་ལྔ་པར་བསྐྱེད་པ་ལ་བཀོད་པ་བརྟུལ་
ཞུགས་ཅན་གྱིས་བསྒོམ་པར་བྱའོ། །བསམ་གཏན་རྡོ་རྗེ་སྦྱོར་བ་ཡིས། །ཞེས་བྱ་བ་ནི། བཤད་མ་ཐག་པའི་རིམ་པས་བསྒོམས་པའི་ལྕེའི་རྡོ་རྗེ་དེ་ནི་བསམ་གཏན་རྡོ་རྗེའོ། །དེའི་སྦྱོར་བ་ནི་ས་བོན་ལྔ་བརྗོད་ནས་ཞེས་པ་ནི་ཧཱུྃ་ཧྲཱིཿཁཾ་བཛྲ་ཌཱ་ཀི་ནི་ཡ་ར་ལ་ཝ་ཧཱ་ཆེ་གེ་
མོའི་རཀྵ་ཨ་ཀརྵ་ཡ་ཧཱུཾ་ཤ་ཡ་ཧཱུཾ་ཕཊ། ཅེས་བཟླས་ཤིང་ཡི་གེ་ཧཱུཾ་ལས་བསྒྲུབ་བྱའི་ལུས་ནང་ཁྲག་གིས་གང་བའི་རྐྱལ་པ་ལྟ་བུར་བསྐྱེད་ལ། དེའི་སྙིང་ག་ལ་སོགས་པའི་གནས་ལྔར་ཕྱག་གི་མདུང་དང་ཕུར་པས་བསྣུན་ནས། ལྕེ་རྡོ་རྗེ་རྩེ་ལྔ་པའི་འོད་ཟེར་ལྔ་བསྒྲུབ་པར་བྱ་བའི་སྙིང་གར་བཅུག་ལ། 
སྲིན་བུ་པདྨ་ལྟར་ཡན་ལག་ཐམས་ཅད་ན་གནས་པའི་ཁྲག་དྲངས་ལ། དེ་རུས་པ་དང་པགས་པ་ཙམ་ལྷག་མ་ལུས་པར་བསམས་ལ་འོད་ཟེར་ཉེ་བར་བསྡུས་ཏེ། རང་གི་ལུས་ལ་རབ་ཏུ་བཅུག་ནས་བདག་ཉིད་ལ་བསླན་པར་བསམ་པ་ནི། ཁྲག་དྲང་བ་ནི་
མཆོག་ཡིན་ནོ། །རྡོ་རྗེ་མཁའ་འགྲོའི་སྦྱོར་བ་འདི་ཉིད་ཀྱིས་ལག་པ་ན་གནས་པའི་མཚོན་ཆ་བཤད་པའི་སྒོ་ནས་གསད་པའི་སྦྱོར་བ་གཞན་དག་བསྟན་པར་བྱ་བའི་ཕྱིར། རྩེ་གསུམ་ཞེས་བྱ་བ་ལ་སོགས་པ་༼བླུགས་པར་ཟེར། ༽གསུངས་ཏེ། 
གཡས་ཀྱི་དང་པོ་ལ་མདུང་རྩེ་གསུམ་པ། གཉིས་པ་ལ་རྡོ་རྗེ། ༼ཕྱག་གཡོན་པའི་གཉིས་པ་ལ་དྲག་པོ་མཆོག་དག་ནི། རྣམ་པར་འཇོམས་པའི་ཕུར་བུ་སྟེ། རྡོ་རྗེ་རྩེ་གཅིག་པ་དང་པོ་ལ་ཐོད་པ་སྟེ་ཟེར། ༽གསུམ་པ་ལ་དྲག་པོ་མཆོག་དག་ཅེས་བྱ་བ་ཤིན་ཏུ་ཡང་དྲག་པོའི་

ཕུར་བུ་སྟེ་རྡོ་རྗེ་རྩེ་གཅིག་པ་དང་། དང་པོ་ལ་ནི་ཐོད་པ་སྟེ། སྔར་ཕྱག་ན་ཐོད་པ་བསྣམས་པར་བསྒོམ། ཞེས་བཤད་པ་ཉིད་དོ། །གཞན་སྔར་དང་འདྲ་བ་ལ་བསྒྲུབ་བྱ་མདུན་དུ་གནས་པར་བལྟས་ནས། ཕྱག་གིས་མཚོན་ཆ་རྣམས་ཀྱིས་དུམ་བུར་
གཏུབས་པར་བསམས་ན། རྡོ་རྗེའི་སྦྱོར་བས་ཞེས་བྱ་བ་སྒྲུབ་པ་པོས། རྡོ་རྗེ་མཁའ་འགྲོའི་སྦྱོར་བ་ཉིད་ཀྱིས་སངས་རྒྱས་ཉིད་ཀྱི་སྐུ་དག་སྟེ། དེ་བཞིན་གཤེགས་པའི་སྐུ་དག་ཀྱང་མཚོན་ཆ་འདིས་བཏབ་ཅིང་བསྣུན་ན། ཐ་མལ་པའི་ལུས་རྣམས་ལྟ་
སྨོས་ཀྱང་ཅི་དགོས་ཞེས། སྦྱོར་བའི་ཕུལ་ཏུ་བྱུང་བའི་ཁྱད་པར་བསྟན་པའོ།། ༈ དེ་ནས་ཞེས་བྱ་བ་ལ་སོགས་པ་ལ། ཡང་ཞེས་བྱ་བ་ནི་སྔར་བཤད་པའི་བཟའ་བའི་དམ་ཚིག་སྔ་མ་དྲན་པར་བྱེད་པ་བྱ་བའོ། །རྡོ་རྗེ་ནི་སྒྲུབ་པ་པོ་
སྟེ་དེའི་ཁ་ཟས་ཀྱི་དམ་ཚིག་ནི་ཟས་ཀྱི་དུས་ཏེ། དེར་བྱ་ཞིང་ཉམས་སུ་བླང་བ་གང་ཡིན་པ་དེ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །བཟའ་བ་ནི་འབྲས་ཆན་དང་ཟན་དྲོན་ལ་སོགས་པའོ། །བཏུང་བ་ནི་འོ་མ་ལ་སོགས་པའོ། །བརྟུལ་ཞུགས་ཅན་
ནི་སྒྲུབ་པ་པོ་དབང་པོ་རབ་འབྲིང་ཐ་མ་རྣམ་པ་གསུམ་གྱིས་བཟའ་བའམ་འཐུང་བ་ན། དེ་ཐམས་ཅད་བཤང་གཅིས་མཚོན་པའི་བདུད་རྩི་ལྔ་དང་ཤ་ལྔའི་སྦྱོར་བསྟེ་དེར་བསྐྱེད་པའི་རྣལ་འབྱོར་གྱིས་ཆོ་ག་བཞིན་དུ་བཟའ་བ་སྟེ། སྙིང་ག་
དང་ལྐོག་མ་ཡོངས་སུ་སྦྱང་བ་སྒྲུབ་ཐབས་ལྟར་བྱེད་པ་སྔོན་དུ་འགྲོ་བས། བཟའ་བ་དང་བཏུང་བ་ཅི་འབྱོར་༼ཉེ་བར་སྤྱད་ཟིན་པ་རྣམས་ལྟེ་བར་སླེབ་པ་ན་དྭངས་མའི་བཅུད་ཟེར། ༽ཆོ་ག་བཞིན་དུ་སྟེ་ཁ་ཟས་དང་སྙིང་ག་དང་ལྐོག་མ་སྦྱོང་བ་ཟེར།

བ་ཤ་དང་ཁུ་བ་ལ་སོགས་པར་ཡོངས་སུ་གྱུར་པར་བསམས་ལ། དེའི་ལྷག་མ་སྟེ་སྙིགས་མ་རྣམས་བཤང་བ་དང་གཅི་བའི་དངོས་པོར་ཡོངས་སུ་བརྟག་པར་བྱ་སྟེ། འདི་ནི་ནང་གི་སྦྱིན་སྲེག་གོ། ༈ དེ་ནས་ཞེས་བྱ་བ་ལ་༼
བཅུད་ཤ་ལ་སོགས་པའི་ངོ་བོར་ཡོངས་སུ་གྱུར་པར་བསམས་ལ་ཟེར། ༼སོགས་པ་ལ། དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་ལ་སོགས་པའི་ངོ་བོ་ཉིད་ཀྱི་སེམས་ཅན་ཐམས་ཅད་ཏེ། ༼ནང་གི་སྦྱིན་སྲེག་གི་ཚུལ་གྱིས་ཟོས་ན་སྦྱིན་བདག་
གིས་བྱིན་པའི་བཟའ་བཏུང་རྣམས་བུ་ལོན་དུ་མི་འགྱུར་ཏེ། གདན་བཞི་ལས། གང་ཞིག་ཅུང་ཟད་བཟའ་བཏུང་རྣམས། །བསྔོ་བ་བྱས་ནས་བཟའ་བར་བྱ། །འདི་ལྟར་སྤྱོད་པའི་རྣལ་འབྱོར་པ། །བུ་ལོན་དུ་ཡང་མི་འགྱུར་རོ། །ཞེས་གསུངས་ཏེ་ཤིན་ཏུ་གལ་ཆེའོ། །བསྔོ་བ་བྱས་ནས་ཞེས་པ་ནི། ནང་དུ་ལྷ་ལ་
བསྔོས་པ་ནང་གི་སྦྱིན་སྲེག་གོ། ༼ཀུན་སྤྱོད་ལས་འགྲོ་བ་འདི་ཀུན་སངས་རྒྱས་ལྔའི་བདག་ཉིད། །ཅེས་གསུངས་པའི་ཕྱིར་རོ། །དེ་རྣམས་ཀྱི་སྐུ་དང་གསུང་དང་ཐུགས་ཀྱི་མཆོད་པའི་མཆོག་ནི། མཆོད་པའི་ཁྱད་པར་ཏེ་དེ་ཉིད་ཀྱི་སྐུ་ལ་སོགས་པ་ལས་ཕྱུང་
ངོ༌། །མཆོད་པའི་ཡོ་བྱད་ལྔ་ནི་ཡུལ་རྣམ་པ་ལྔའོ། །དེ་རྣམས་ཀྱི་མཆོད་པའི་མཆོག་ནི་ཡིད་དུ་འོང་བའི་ཡུལ་རྣམས་ཏེ། དེས་བདག་དང་གཞན་རྣམས་ལྷར་བསྐྱེད་པ་ལ་མཆོད་པར་བྱ་བའི་ཆོ་ག་འདི་ནི། རྡོ་རྗེ་ཐམས་ཅད་ཀྱིས་ཞེས་བྱ་བ་རྣལ་
འབྱོར་པ་ཐམས་ཅད་ཀྱིས་སོ། །དམ་ཚིག་ཤིན་ཏུ་འདའ་དཀའ་བའོ། །ཞེས་བྱ་བ་ནི་འདའ་བར་མི་བྱ་བའི་དམ་ཚིག་གོ། ༈ དེ་ལྟར་ཐུན་མོང་གི་མཆོད་པ་བསྟན་ནས། ཁྱད་པར་གྱི་མཆོད་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་

པ་གསུངས་ཏེ། དེ་བཞིན་གཤེགས་པ་ཐམས་ཅད་ཅེས་བྱ་བ་ནི་བཤད་མ་ཐག་པ་སྟེ། འདི་རྣམས་ཀྱི་ལུས་དང་ངག་དང་སེམས་ཀྱི་མཆོད་པ་གསང་ཞིང་སྦས་པ་ཕྱུང་བའོ། །དབང་པོ་གཉིས་ཀྱི་སྦྱོར་བ་ཡིས། །ཞེས་
བྱ་བ། ནི་ཡབ་ཡུམ་གཉིས་ལྷར་གསལ་བའི་ངང་ནས་རྡོ་རྗེ་དང་པདྨར་ཡང་དག་པར་སྦྱོར་བས་སོ། །བདག་གི་ཁུ་བ་ལ་སོགས་པ། །སྨོས་པས་ནི། རང་གི་ཁུ་བ་དང་རིག་མའི་རཀྟ་ཡི་རྡུལ་ཆེན་པོ་གཉིས་ཡོངས་སུ་གྱུར་པའི་མེར་མེར་པོ་ལ་
སོགས་པ་མངལ་གྱི་གནས་སྐབས་ལྔ་རིགས་ལྔར་གྱུར་པར་ལེགས་པར་བསམ་ལ། བུ་དང་ཚ་བོ་ལ་སོགས་པ་མངལ་ན་གནས་པའི་དུས་དང༌། ཕྱི་རོལ་ཏུ་བཙས་པའི་ཚེ། ཆོ་ག་བཞིན་དུ་ཞེས་པ་རྒྱུད་གཞན་ནས་བཤད་པ་བཞིན་དུ་བསྲུང་བ་དང་
གསོ་བ་ལ་སོགས་པའི་ཆོ་ག་རྣམས་ཀྱིས་མཆོད་ཅིང་ཡང་དག་པར་བླང་བར་བྱ་སྟེ། དེ་ལྟར་བྱས་ན་བསྲུང་བ་ལ་སོགས་པ་བྱས་པའི་གང་ཟག་དེས་སངས་རྒྱས་ཀྱི་བྱང་ཆུབ་ཐོབ་པར་འགྱུར་རོ་ཞེས་པའོ།། ༈ དེ་ལྟར་བདག་དང་
གཞན་ལ་མཆོད་པ་བསྟན་ནས། སེམས་ཅན་གྱི་ཁམས་མ་ལུས་པ་རྣམས་ལ་མཆོད་པ་བསྟན་པའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཞེས་བྱ་བ་ནི། ཇི་ལྟར་དང་པོར་སྐྱེ་བའི་ཚེ་འོངས་
པའི་རིམ་པ་རྣམ་པར་འཇིག་པ་སྟེ་འཆི་བ་ན་རིམ་པ་དེ་བཞིན་དུ་འགྲོ་བས་ན། དེ་བཞིན་གཤེགས་པ་སྟེ་སེམས་ཅན་ཐམས་ཅད་དོ། །ལུས་དང་ངག་དང་སེམས་ཀྱི་སྡོམ་པ་ཞེས་བྱ་བ་ནི། ༼དེ་རྣམས་ཀྱི་རྣལ་འབྱོར་པ་རྣམས་ཀྱི་

སྡོམ་པ་ཟེར། ༽རྣལ་འབྱོར་པ་རྣམས་ཀྱི་སེམས་ཅན་དེ་རྣམས་ཀྱི་དོན་སྒྲུབ་པ་སྡོམ་པ་སྟེ་སྡུད་པ་ནི་སེམས་ཅན་དེ་རྣམས་རྗེས་སུ་གཟུང་བ་སྟེ། འཛིན་པར་བྱེད་པའོ། །གདུལ་བྱར་སྡུད་པ་དེ་བཅོམ་ལྡན་འདས་ཉིད་ཀྱི་སྐུ་ལ་སོགས་པ་ལས་
ཕྱུང་ངོ༌། །སེམས་ཅན་ཁམས་རྣམས་མཐའ་ཡས་ཀྱི། །ཞེས་བྱ་བ་ནི། སྒོ་ང་ལས་སྐྱེས་པ་ལ་སོགས་པའི་སེམས་ཅན་གྱི་ཚོགས་རྣམས་སོ། །མ་རྣམས་ལ་ཞེས་བྱ་བ་ནི་སྤྱན་ཏེ་དེ་གང་ཡིན་ཞེ་ན་སའོ། །ཇི་ལྟ་བུ་ཞེ་ན་དམ་ཚིག་འཛིན་པའི་
ཞེས་བྱ་བ་གསུངས་ཏེ། སེམས་ཅན་རྣམས་སྐྱེ་བ་དང་གནས་པ་དང་འཇིག་པའི་མཚན་ཉིད་ཅན་གསུམ་གྱི་སྐབས་ནི། དམ་ཚིག་སྟེ་དེ་འཛིན་པར་བྱེད་པས་ན་དམ་ཚིག་འཛིན་པའོ། །དམ་ཚིག་འཛིན་པ་དེ་ནི་སེམས་ཅན་གྱི་ཁམས་མ་ལུས་པ་དང་
བཅས་པའི་ས་སྤྱད་པར་བྱའོ། །ཇི་ལྟར་སྤྱད་ན། དམ་ཚིག་གསུམ་གྱི་རྡོ་རྗེས་སྤྱད། །ཅེས་བྱ་བ་ནི། བདག་ཉིད་ཀྱི་ལུས་དང་ངག་དང་ཡིད་ཀྱི་བྱ་བ་དགེ་བ་སེམས་ཅན་ལ་ཕུགས་སུ་ཕན་ཞིང་འཕྲལ་དུ་བདེ་བ་དང་ཉེ་བར་ལྡན་པས་དེ་ལ་སྤྱད་པར་
བྱ་ཞིང་སེམས་ཅན་རྣམས་དགའ་བར་བྱ་བ་ལ་རྗེས་སུ་གཟུང་བར་བྱའོ། །བསམ་སྦྱོར་གཉིས་ཀས་སེམས་ཅན་གྱི་དོན་དུ་འཇུག་པའི་དམ་ཚིག་འདི་ནི་གསང་བ་འདུས་པ་པ་རྣམས་ཀྱི་རྨད་ཆེན་པོ་སྟེ། སེམས་ཅན་གྱི་ཚོགས་ཆེན་པོ་ཡོངས་སུ་འཛིན་པ་ཡིན་
པའི་ཕྱིར་ཕུལ་ཏུ་བྱུང་བའོ།། ༈ དེ་ལྟར་མཆོད་པའི་རྣམ་པ་བསྟན་ནས། དེ་བྱེད་པ་ན་མཚན་འཛིན་གྱི་དྲི་མ་རྣམ་པར་དག་པར་བྱེད་པ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། བཤད་མ་ཐག་པའི་

མཆོད་པའི་ཆོ་ག་ཐམས་ཅད་དང་ཐུན་མོང་དུ་གྱུར་པས། རྒྱུད་ལས། སྒྲུབ་པ་པོ་ཐམས་ཅད་ཀྱི་ཞེས་པ་ལ། ཐམས་ཅད་སྒྲུབ་པ་ཞེས་པ་དག་གོ། ཐམས་ཅད་ནི་སྒྲུབ་པ་སྟེ་བླ་མེད་བྱང་ཆུབ་ཀྱི་ཚོགས་སུ་འགྱུར་བས་ནའོ། །མཆོད་པ་དེ་
རྣམས་ཡང་དག་པར་བཟུང་བ་ནི་སྡོམ་པ་སྟེ་སྡུད་པའོ། །ཚོགས་དེའི་སྙིང་པོ་ནི་སྟོང་ཉིད་རྟོགས་པའི་རྡོ་རྗེ་སྟེ་དེ་ཕྱུང་བའོ། །ལུས་དང་ངག་སེམས་ལོངས་སྤྱོད་ནི། །ཞེས་བྱ་བ་ནི། མཆོད་པའི་ཆོ་ག་རྣམས་བསྒྲུབ་པ་ལ་གང་ལུས་ལ་སོགས་
པའི་སྒོ་གསུམ་གྱི་བྱ་བ་སྟེ། དེ་རྣམས་བྱེད་པ་ནི་གསང་བ་གསུམ་གྱི་གནས་སམ་རྟེན་དུ་གྱུར་པའི་རྡོ་རྗེ་སྐྱེས། ཞེས་བྱ་བའི་རྡོ་རྗེ་ནི་རང་བཞིན་གྱིས་སྟོང་པའི་འོད་གསལ་བའོ། །སྐྱེས་པ་ནི་རང་བཞིན་མེད་པ་དེའི་ངང་ལས་ཡང་དག་པར་བྱུང་བར་
ལྷག་པར་མོས་པར་བྱའོ་ཞེས་བྱ་བ་ནི་ཚིག་གི་ལྷག་མའོ། །དེ་ལྟར་ལྷག་པར་མོས་ནས་ཅི་ཞིག་བྱ་ཞེ་ན། བཟང་པོ་བདག་གིས་བསྒྲུབ་པར་བྱ། །ཞེས་བྱ་བ་སྟེ། བཟང་པོ་ནི་རྡོ་རྗེ་འཛིན་པ་ཉིད་དེ་དམ་སངས་རྒྱས་ཉིད་དོ། །བདག་གིས་བསྒྲུབ་པར་
བྱ་བ་ནི་འཐོབ་པར་བྱ་བའོ་ཞེས་བྱང་ཆུབ་ལ་སེམས་བརྟན་པ་བསྐྱེད་པར་བྱའོ། །གལ་ཏེ་མཆོད་པ་སོགས་རང་བཞིན་མེད་རྟོགས་ཀྱི་ཤེས་རབ་ཀྱིས་ཟིན་པ་དེ་ལྟར་མ་བྱས་ན་དེའི་ཚེ་ཅིར་འགྱུར་ཞེ་ན། འདིར་ནི་ཡོང་ཡེ་སྟེ་རྣམ་པ་འཇིག་པར་འགྱུར། །ཞེས་
བྱ་བ་སྟེ། བྱང་ཆུབ་ཀྱི་ཚོགས་ལ་འབད་པ་ཐམས་ཅད་དུ་འདོད་པའི་འབྲས་བུ་མེད་པར་བྱེད་དེ། བདེན་འཛིན་གྱི་དམིགས་པ་དང་བཅས་པའི་ཕྱིར་རོ། །༼དེ་ལྟར་ན་དམ་ཚིག་འདི་ནི་རྨད་ཆེན་པོ། ཞེས་པས་ཅི་བྱེད་སེམས་ཅན་གྱི་དོན་དུ་བྱེད་པ་གཅིག་བསྟན་ལ།

འདིར་ནི་ཡོང་ཡེ་ཞེས་པས་སྟོང་ཉིད་རྟོགས་པའི་ཤེས་རབ་བསྒོམ་པ་མེད་ན། ངལ་བ་འབྲས་བུ་མེད་པར་གསུངས་པས། ཐུན་མོང་བའི་བྱང་ཆུབ་ཀྱི་སེམས་དང༌། ཡིན་ལུགས་ཀྱི་ལྟ་བ་ཕུ་ཐག་ཆོད་པ་གཅིག་གསང་སྔགས་ལའང་མེད་མི་རུང་དུ་ཤེས་པར་གྱིས་ཤིག། ༈ དེ་ལྟར་རྣལ་འབྱོར་པས་སེམས་
ཅན་རྣམས་ཀྱི་ཡུལ་ལ་རབ་ཏུ་འཇུག་པ་བསྟན་ནས། ཡང་བདག་ཉིད་ཀྱི་ལུས་བརྟ་བར་བྱ་བའི་ཆོ་ག་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་ཉིད་ལ་སོགས་པ་འདིས་སྒྲུབ་པར་བྱེད་པས་ན། སྒྲུབ་པ་པོ་ཐམས་
ཅད་དེ་རང་གི་ལུས་སོ། །ལུས་དེའི་རྡོ་རྗེ་སེམས་དཔའི་སྡོམ་པ་ནི། རྡོ་རྗེ་སེམས་དཔའི་སྡོམ་པ་སྟེ་སྔགས་ཀྱི་སྡོམ་པ་དང་ལྡན་པ་གང་གིས་རྡོ་རྗེ་སེམས་དཔའ་སྐྱེད་པར་བྱེད་པ་སྟེ་དེ་ཕྱུང་བའོ། །མཐོ་གང་ཙམ་གྱིས་ཞེས་བྱ་བ་ལ་སོགས་པ་ལ། རང་གི་
མགོ་བོ་སྟེ་སྤྱི་གཙུག་ནས་མཐོ་གང་ཙམ་གྱི་འི་སྟེང་གི་ནམ་མཁའ་ལ་ཡི་གེ་བ་ཡོངས་སུ་གྱུར་པ་ལས། ཡང་དག་པར་བྱུང་བའི་ཟླ་བའི་དཀྱིལ་འཁོར་རྫོགས་པ་བརྟག་པར་བྱ་ཞིང་དང་པོར་བསམ་པར་བྱའོ། །དེའི་འོག་ཏུ་ཡི་གེ་ཨོཾ་རླུང་ནང་དུ་འཇུག་
པའི་བདག་ཉིད་ཅན་ཟླ་བའི་དཀྱིལ་འཁོར་གྱི་འོག་གི་དབུས་སུ་གནས་པར་བསམས་ལ། དེ་ལས་བདུད་རྩི་ལྔ་པོ་འོད་ཟེར་ཁ་དོག་སྣ་ལྔ་པ་དབབ་པར་བྱ། སྟེ་འཆི་བར་མི་འགྱུར་བས་ན་བདུད་རྩི་སྟེ། དེ་འདྲ་བའི་བདུད་རྩི་ལྔ་ནི་དེ་བཞིན་གཤེགས་པ་
ལྔ་རྣམས་ཀྱི་ངོ་བོར་བསམ་མོ་སོ། །དེ་རྣམས་དབབ་པར་བྱ་བ་ནི་འོད་ཟེར་ལྔའི་ངོ་བོ་ཉིད་ཀྱིས་སྤྱི་བོའི་གཙུག་ནས་རྐང་པའི་མཐིལ་གྱི་མཐར་ཐུག་པའི་བར་དུ་དབང་བསྐུར་བར་བྱའོ། །རྡོ་རྗེ་སྦྱོར་བ་འདི་ཡིས་ནི་ཞེས་བྱ་བ་ནི། བཤད་མ་ཐག་

པའི་མཚན་ཉིད་ཅན་གྱི་རྡོ་རྗེའི་སྦྱོར་བ་དེ་བཞིན་གཤེགས་པ་ལ་དམིགས་པ་འདིས། སྐད་ཅིག་གིས་ནི་ཞེས་བྱ་བ་རིང་པོར་མི་ཐོགས་པར་གཟི་ཅན་འགྱུར་ཞེས་པ་སྟེ་ལུས་གཟི་མདངས་དང་ལྡན་ཞིང༌། ལུས་དང་ངག་དང་སེམས་བདེ་
བར་གནས་པ་འཐོབ་པར་འགྱུར་རོ་ཞེས་བྱ་བ་ནི་ཕན་ཡོན་ནོ།། ༈ སྤྱོད་པ་རན་པའི་རྫོགས་པའི་རིམ་པ་རྟོགས་པ་སྟེ་ཐོབ་པར་གྱུར་ཅིང༌། ཕྱག་རྒྱ་ཆེན་པོའི་དངོས་གྲུབ་སྒྲུབ་པ་ལ་ཞུགས་པ་རྣམས་ཀྱི་ལུས་དང་ངག་གི་འཇུག་པ་བསྟན་པར་
བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། སྔགས་ཐམས་ཅད་ཀྱི་གསང་བ་གང་ཡིན་པ་དེ་ནི་སྔགས་ཐམས་ཅད་དེ་གསང་བ་འདུས་པའོ། །དེ་འཛིན་པར་བྱེད་པས་ན་སྔགས་འཛིན་པ་ཐམས་ཅད་དེ། གསང་བ་འདུས་པའི་རྫོགས་རིམ་གྱི་
རྣལ་འབྱོར་པ་ཆེན་པོའོ། །དེའི་ལུས་དང་ངག་དང་སེམས་ཀྱི་གསང་བ་ནི། ལུས་ལ་སོགས་པའི་འཇུག་པ་གསང་བ་སྟེ་དེ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །མཆོད་རྟེན་དག་གི་ཞེས་བྱ་བ་ལ་སོགས་པ་ལ། མཆོད་རྟེན་གྱི་ལས་ནི་ས་དང་བྱེ་མ་ལ་སོགས་
པ་ལས་མཆོད་རྟེན་བྱེད་པ་དང་བྱས་པ་ལ་གྱི་མཆོད་པའི་ལས་མི་བྱ་སྟེ། བདག་ཉིད་དེ་བཞིན་གཤེགས་པ་ཐམས་ཅད་ཀྱི་བདག་ཉིད་ཅན་གྱི་རྫོགས་རིམ་པས་མཆོད་རྟེན་གྱི་མཆོད་པ་ལ་མངོན་པར་ཞེན་པ་མི་རིགས་པའི་ཕྱིར་རོ། །གླེགས་བམ་ཀློག་
པའང་མི་བྱ་ཞིང་ཞེས་པ་ནི། འབད་པ་ལ་མི་ལྟོས་པར་ལྷུན་གྱིས་གྲུབ་པ་ཉིད་ཀྱིས་རྡོ་རྗེ་བཟླས་པ་ལ་རྟག་ཏུ་རབ་ཏུ་འཇུག་གི། དེ་ལས་གཞན་དུ་ངག་གིས་ཀློག་པ་ལ་འཇུག་པ་ལ་སོགས་པ་མི་རིགས་པའི་ཕྱིར་རོ། །དེ་བཞིན་དུ་དཀྱིལ་འཁོར་དག་ཀྱང་ཡོངས་

མི་བྱ། །ཞེས་བྱ་བ་ནི། ཕྱིའི་དཀྱིལ་འཁོར་མི་བྱ་བ་སྟེ། རང་གི་ལུས་དཀྱིལ་འཁོར་དུ་བཤད་པའི་དོན་ལ་རྟོགས་པ་ཤིན་ཏུ་བརྟན་པས་ཕྱིའི་དཀྱིལ་འཁོར་བྲི་བ་སོགས་དེ་ཁོ་ན་ཉིད་དེ་ངེས་པའི་དོན་དུ་མེད་པའི་ཕྱིར་རོ། །རྡོ་རྗེ་མཆོག་གསུམ་ཕྱག་མི་བྱའོ་ཞེས་
བྱ་བ་ལ། རྡོ་རྗེ་མཆོག་གསུམ་ནི་ཉན་ཐོས་དང་རང་སངས་རྒྱས་དངོས་དང༌། དེ་དག་གི་སྐུ་གཟུགས་དང༌། ཡང་དག་པར་རྫོགས་པའི་སངས་རྒྱས་ཀྱི་སྐུ་གཟུགས་ཏེ། དེ་རྣམས་ལ་ལུས་ལ་སོགས་པའི་རབ་ཏུ་འདུད་པའི་ཕྱག་མི་བྱ་སྟེ། བདག་ཉིད་དེ་
བཞིན་གཤེགས་པ་ཐམས་ཅད་ཀྱི་བདག་ཉིད་ཀྱི་ངོ་བོ་བདེ་སྟོང་གི་རྟོགས་པ་བརྟན་པ་ལ་གནས་པར་དུ་གྱུར་པ་དང་དེ་དག་བྱེད་པ་འགལ་བའི་ཕྱིར་རོ། །མཆོད་རྟེན་བྱེད་པ་སོགས་དེ་དག་ཐམས་ཅད་གཏན་མི་བྱའམ་ཞེ་ན། དེ་དག་ཐམས་ཅད་ནི་འཇིག་རྟེན་གྱིས་བཏགས་པ་
སྟེ་ཐ་སྙད་ལ་བརྟེན་ནས་བདེན་འཛིན་གྱི་མངོན་པར་ཞེན་པ་མེད་པས་ནང་མཚན་མེད་བསྒོམ་པ་ལས་མི་གཡེང་ན་དགོས་པའི་དབང་གིས་བྱ་བ་ལ་ནི་འགལ་བ་མེད་དོ།། ༈ ལེའུ་བཅོ་ལྔ་པ་ལས་གསུངས་པའི་ལས་ཕྲ་མོའི་ལྷག་མ་བསྟན་པར་
བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དུག་ཐམས་ཅད་ནི་སེམས་མེད་པ་ཤིང་ལ་སོགས་པ་ལས་བྱུང་བ་དང་སེམས་ཡོད་པ་སྦྲུལ་ལ་སོགས་པ་ལས་བྱུང་བའི་དུག་རྣམ་པ་མང་པོས་ཟིན་པ་དེའི་དུག་ཕྱིར་ལ་
འབྱིན་པ་དང་ལ་སོགས་པས་དུག་གནོན་པ་དང༌། གཞི་གཞན་དུ་འདྲེན་པ་སྟེ་སྤོ་བ་རྣམས་སྐུ་ལ་སོགས་པ་ལས་ཕྱུང་ངོ༌། །དུག་འབྱིན་པ་སོགས་དེའི་བྱེད་ཚུལ་ནི་འདི་ལྟ་སྟེ། ཞེས་པ་ནང་ལ་མཆོག་ཏུ་གཞོལ་བས་རྣམ་སྣང་གི་སྒོ་ནས་ཏིང་ངེ་འཛིན་གཞན་གཉིས་

སྔོན་དུ་བྱ། ལས་རྒྱལ་མཆོག་གི་དུས་སུ་འོད་ཟེར་དཀར་པོ་ཞེས་བྱ་བ་ལ་སོགས་པ་ལ། ཨོཾ་དཀར་པོ་ལས་བྱུང་བའི་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་ཨོཾ་དཀར་པོས་མཚན་པ་ལ། དུག་གིས་ཕོག་པའི་ནད་པ་འཁོར་
ལོའི་དབུས་སུ་གཞག་ལ། མདོག་འོད་ཟེར་སེར་པོ་ཀུན་ནས་འཁྲིགས་པའི་དུག་གི་གཟི་བརྗིད་སེར་པོ་རྣམས་ཀྱིས་ནད་པའི་ལུས་མ་ལུས་པར་ཁྱབ་པར་བསམས་ལ་ཨོཾ་དཀར་པོ་ལས་བྱུང་བའི་འཁོར་ལོ་དཀར་པོ་ལྟེ་བ་ལ་ཨོཾ་དཀར་པོས་མཚན་
པ་ཉིད་ཀྱིས་མགོ་ནས་མནན་ཏེ། འཁོར་ལོ་དང་ཡི་གེ་དེའི་འོད་ཟེར་དཀར་པོའི་གྱི་ཚོགས་ཀྱིས་ཐུར་དུ་རིམ་གྱིས་རིམ་གྱིས་དུག་གི་ངོ་བོའི་འོད་ཟེར་སེར་པོ་བསལ་བར་བྱ་བསྟེ་དེད་པར་བསམས་ལ་འོག་གི་འཁོར་ལོའི་ལྟེ་བའི་ཨོཾ་ལ་བཅུག་
པས་དུག་མེད་པར་བྱ་སྟེ། འདི་ནི་དུག་བསལ་བའི་ཆོ་གའོ། །སེར་པོ་ལྟ་བུར་བསྒོམ་པར་བྱ། །ཞེས་བྱ་བ་ནི། འཁོར་ལོ་དང་ཡི་གེ་དང་འོད་ཟེར་འདི་དག་ཐམས་ཅད་དུག་གནོན་པའམ་རེངས་པར་བྱེད་པའི་བསམ་པས་བྱེད་ན་ཁ་དོག་སེར་པོར་
བསམ་པར་བྱ་སྟེ། འདི་ནི་དུག་གནོན་པའི་ཆོ་གའོ། །དུག་གང་ཟག་གཞན་ལ་སྤོ་བར་བྱེད་ན་འཁོར་ལོ་དང་ཡི་གེ་དང་འོད་ཟེར། འདི་དག་ཐམས་ཅད་དུ་བའི་མདོག་ཅན་དུ་བསམས་ལ་གང་དུ་སྤོ་བར་འདོད་པ་དེར་སྤོ་བར་བྱ་སྟེ། འདི་ནི་དུག་འདྲེན་པའི་ཆོ་ག་བཤད་
པར་གྱུར་པ་ཡིན་ནོ། །རྡོར་གསུམ་༼དུག་གནོན་པ་ནི་ཁ་དོག་གི་ཁྱད་པར་མ་གཏོགས་པ་སྔར་དང་འདྲ་བ་ལ། དུག་དེད་ནས་ས་འོག་ཏུ་སོང་བར་བསམ་པའོ། །༽འོད་ཟེར་དམ་ཚིག་གིས། ཞེས་བྱ་བའི་རྡོ་རྗེ་གསུམ་གྱི་འོད་ཟེར་ནི། དཀར་པོ་དང་སེར་པོ་དང་དུད་ཀའི་

འོད་ཟེར། རོ། །དམ་ཚིག་ནི་འོད་ཟེར་གྱི་སྦྱོར་བས་དུག་སེལ་བའོ་སོ། །ས་བོན་གསང་གསུམ་ལས་བྱུང་བའོ། །ཞེས་བྱ་བ་ནི། གསང་བ་གསུམ་དབྱེར་མི་ཕྱེད་པ་རྡོ་རྗེ་འཆང་གིས་བཤད་པ་ལས་བྱུང་བའི་ས་བོན་གྱི་ཡི་གེ་ཨོཾ་འདི་ནི། དུག་འབྱིན་
པ་ལ་སོགས་པའི་དེ་ཁོ་ན་ཉིད་དེ་མི་སླུ་བ་ལ་གནས་པ་ཡིན་པར་ཤེས་པར་བྱའོ།། ༈ དེ་ལྟར་དུག་བསལ་བ་ལ་སོགས་པ་དང་ལྡན་པའི་སྔགས་པ་བསྲུང་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། ལུས་དང་ངག་
དང་སེམས་བསྲུང་བའི་ཕྱིར་འཁོར་ལོ་སྟེ། འཁོར་ལོ་དེའི་སྔགས་རྡོ་རྗེ་དང་ལྡན་པའམ་རྡོ་རྗེ་ནི་སྔགས་༼དེ་ལྟར་དུག་བསལ་བ་ལ་སོགས་པ་ལ་བརྩོན་པའི་སྔགས་པས་བསྲུང་བའི་ཕྱིར་ཟེར། ༽ཀྱི་སྙིང་པོ་སྟེ་སྔགས་དེ་སྐུ་ལ་སོགས་པ་ལས་ཕྱུང་
ངོ་། །དང་པོ་ཨོཾ་དང་ལྡན་ཞིང་ཐ་མར་ཕཊ་ཡོད་པའི་སྔགས་འདི་ནི་མིང་མཐའ་མེད་ཅེས་བྱ་སྟེ། རྣམ་སྣང་ངམ་བདུད་རྩི་འཁྱིལ་བའི་ཏིང་ངེ་འཛིན་གཞན་གཉིས་སྔོན་དུ་བྱ། ལས་སྦྱོར་གྱི་དུས་སུ་སྔགས་འདི་གྲོ་ག་དང་ལ་སོགས་པས་དར་དང་ཤོག་བུ་སེར་པོ་
ལ་འཁོར་ལོ་རྩིབས་བརྒྱད་པ། ལས་ཀྱི་རྡོ་རྗེ་ལ་གནས་པར། །ཞེས་བྱ་བ། སྣ་ཚོགས་རྡོ་རྗེའི་ལྟེ་བ་ལ་གནས་པར་བྲི་བའོ། །ཧྃ་ནི་དབུས་སུ་བཞག་ནས་སུ། །ཞེས་བྱ་བ་ནི། འཁོར་ལོའི་དབུས་སུ་སྟེ་ལྟེ་བར་གནས་པར་ཡི་གེ་ཧྃ་གྲུ་གསུམ་པ་མགོ་བོ་
ཆེ་བ་ཟླ་ཕྱེད་དང་ཐིག་ལེ་དང་ནཱ་ད་དང་ལྡན་པ་བྲི་བའོ། །མིང་ནི་དབུས་སུ་བྲི་བར་བྱ། །ཞེས་བྱ་བ་ནི། ཧྃ་དེའི་མགོ་བོའི་ནང་དུ་བསྲུང་བར་བྱ་བའི་མིང་སྔགས་དང་བཅས་པ་བྲི་བསྟེ་དཔེར་ན། ཨོཾ་ཛི་ན་ཆེ་གེ་མོའི་རཀྵཾ་ཀུ་རུ་ཛིཀ་ཅེས་པའོ། །སྔགས་ཀྱི་ཡི་གེའི་

ཚིག་རྣམས་ཀྱིས། །ཞེས་བྱ་བ་ནི། ཨོཾ་ཞེས་བྱ་བ་ལ་སོགས་པས་སོ། །བརྒྱན་ཏེ་རྟག་ཏུ་གཞག་པར་བྱ། །ཞེས་བྱ་བ་ནི། རིམ་པ་བཞིན་དུ་འཁོར་ལོའི་རྩིབས་རྣམས་ལ་བརྒྱན་ནས་དེ་ནས་རང་གི་སྙིང་གར་རྣམ་སྣང་ལ་སོགས་པའི་ལྷའི་འཁོར་
ལོ་བསྐྱེད། བྲིས་པའི་འཁོར་ལོ་ལ་བཀོད་པའི་ཡི་གེ་རེ་རེའང་བདུད་རྩི་ཐབ་སྦྱོར་དུ་བསྐྱེད་ལ། རྣམ་སྣང་གི་ཐུགས་ཀའི་ཟླ་བ་ལ་གནས་པའི་བསྒྲུབ་བྱའི་མིང་ཡིག་དང་པོ་ལས། བསྒྲུབ་བྱའི་རྡོ་རྗེའི་ལུས་དང་ལྡན་པ་ལ། ཧྃ་ལས་བྱུང་བའི་རྡོ་རྗེའི་གོ་བསྐོན་པར་བསམ། ཡེ་ཤེས་པ་བཅུག། དབང་བསྐུར་
རྒྱས་གདབ་སྟེ་མཆོད་པས་མཆོད་ལ་རྟག་ཏུ་སྟེ། དུས་ཐམས་ཅད་དུ་ཟ་མ་ཏོག་ལ་སོགས་པར་ལེགས་པར་བཞག་ནས་མཆོད་པར་བྱ་སྟེ། རྩིབས་དང་པོ་ལ་ཨོཾ། གཉིས་པ་ལ་ཧུ་ལུ་ཧུ་ལུ། གསུམ་པ་ལ་ཏིཥྛ་ཏིཥྛ། བཞི་པ་ལ་བན་དྷ་བན་དྷ། ལྔ་པ་
ལ་ཧ་ན་ཧ་ན། དྲུག་པ་ལ་ད་ཧ་ད་ཧ། བདུན་པ་ལ་ཨ་མྲྀ་ཏེ། རྩིབས་བརྒྱད་པ་ལ་ཧཱུཾ་ཕཊ་ཅེས་བྲི་བ་སྟེ། འདི་ནི་སྔགས་ཀྱི་ཡི་གེ་དགོད་པའོ། །སྔགས་ཀྱི་ཡི་གེ་དགོད་པ་འདི་ནི་སྔགས་རྣམས་ཐམས་ཅད་ཀྱི་ཞེས་བྱ་བ། སྒྲུབ་པ་པོ་རྣམས་ཀྱི་གསང་
བ་གསུམ་གྱི་ཞེས་བྱ་བ། སྐུ་དང་གསུང་དང་ཐུགས་ཏེ་སྒོ་གསུམ་པོ་དེའི་བསྲུང་བའི་གནས་ནི་བསྲུང་བ་བསྡུས་ཤིང་བཏུས་པའོ།། ༈ ད་ནི་རྒྱུད་འདིར་ལས་རབ་འབྱམས་བཤད་པའི་ཀྱི་མཐར་རྡོ་རྗེ་ཨཉྫ་ནའི་སྦྱོར་བ་བསྟན་
པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དབང་དུ་བྱ་བ་ལ་སོགས་པའི་ལས་རྣམས་ལ་མི་སླུ་བས་ན་རྡོ་རྗེ་ཨཉྩ་ན་ཞེས་པའི་ན་སླུ་བ། ཨས་བཀག་པས་མི་སླུ་བའོ། །དེ་ཉིད་ཕུན་སུམ་༼མིག་སྨན༽ཚོགས་པ་

ཐམས་ཅད་ཀྱི་གཞིར་གྱུར་པས་ན། གནས་ཞེས་པ་ནི་རྟེན་ཏེ་དེ་ཕྱུང་ངོ༌། །ལམ་གྱི་ཞེས་བྱ་བ་ལ་སོགས་པ་ནི། སྒྲུབ་པ་པོའི་གནས་ཏེ་ལམ་གྱི་བཞི་མདོ་༼ལམ་གྱི་བཞི་མདོ་དང་ཤིང་གཅིག་ནི་བཤད་ཟིན་ལ། མ་མོའི་གནས་ནི་སྔར་བཤད་པའི་མ་མོ་བདུན་གྱི་གནས་སོ། །ཞི་བ་
ནི་རྟག་ཞི་བ་ཞེས་པ་དབང་ཕྱུག་ཡིན་ལ། དེའི་གནས་ནི་དབང་ཕྱུག་གི་ལིང་གའི་མཚན་མ་ཡོད་པའི་གནས་སོ། །གནས་དེ་རུ་རྡོ་རྗེ་ཨཉྩ་ན་མིག་སྨན་ཐོད་པར་རྟག་ཏུ་དབབ་པར་བྱའོ། །༽ལ་སོགས་པ་ནི་གྲགས་པར་ཟད་དོ། །རྡོ་རྗེ་ཨཉྩ་ན་ཞེས་བྱ་བ་ལ་སོགས་པ་ལ། མན་ངག་ནི་འདི་
ཡིན་ཏེ། བསྙེན་པ་ལས་སུ་རུང་བས་རང་གི་ལྷའི་ཏིང་ངེ་འཛིན་གཉིས་སྔོན་དུ་བྱ། ལས་རྒྱལ་མཆོག་གི་དུས་སུ་ཚིལ་ཆེན་པོ་དང་ཁྲག་དང་བཤང་བ་གསུམ་དང་ཁུ་བ་དང་དྲི་ཆུ་སྟེ་བདུད་རྩི་ལྔ་ལ་སྦངས་པའི་པདྨའི་སྐུད་པ་དང་ཨརྒའི་སྐུད་པ་ལས་སྡོང་བུ་བྱས་ལ། ཐོད་པ་གསུམ་
གྱི་འི་སྒྱེད་པུའི་དབུས་ན་གནས་པ་ཚིལ་ཆེན་བཞུས་པའི་ཞག་གིས་བཀང་བའི་ཐོད་པའི་ནང་དུ་བཞག་པ་སྟེ་བཙུགས་ལ། མེ་སྦར་ཏེ་དེའི་སྟེང་དུ་ཆང་གིས་བཀང་བའི་ཐོད་པ་བཞག་ལ་མར་མེའི་དུད་པ་འཆགས་པར་བྱའོ། །བཤད་མ་ཐག་པའི་འཁོར་
ལོའི་སྔགས་ཨོཾ་ཧུ་ལུ་ལ་སོགས་པ་བརྒྱ་རྩ་བརྒྱད་བཟླས་ནས། འབྱུང་པོའི་ཉིན་ཞག་གི། ཉི་ཤུ་དགུའི་ནམ་ཕྱེད་ན་ཐོད་པའི་སྟན་ལ་གནས་པའི་སྒྲུབ་པ་པོས། སྒྲུབ་ཐབས་སུ་བཤད་པའི་སྲུང་འཁོར་གྱི་བཀའི་འཁོར་ལོ་སྤྱད་པའི་ཆོ་གས་བསྲུང་བ་བྱས་ལ་
དུད་པ་དབབ་པར་བྱ་སྟེ། རྡོ་རྗེ་ཨཉྩ་ནའི་ཆོ་གའོ། །དེ་ནས་དུ་བ་བླངས་ལ་ཟ་མ་ཏོག་ཏུ་ལེགས་པར་བཞག་སྟེ། དེ་ཉིད་ལ་སྔགས་བརྒྱ་རྩ་བརྒྱད་ཀྱིས་བཏབ་ཅིང་བཟླས་ནས་མིག་ལ་བྱུགས་ན། མཆོག་དང་འབྲིང་དང་ཐ་མ་སྟེ་དངོས་གྲུབ་རྣམ་པ་གསུམ་

འགྲུབ་པར་འགྱུར་ཏེ། དེ་ལ་མི་སྣང་བ་ནི་མཆོག་གོ། ས་འོག་ན་གནས་པའི་གཏེར་མཐོང་བ་ནི་འབྲིང་ངོ༌། །བལྟས་པས་མཐོང་བའི་འགྲོ་བ་དབང་དུ་བྱེད་པ་ཐ་མའོ་ཞེས་བཅོམ་ལྡན་འདས་ཀུན་ཏུ་བཟང་པོས་གསུངས་སོ།། ༈ དེ་
ནས་སྡུད་པར་བྱེད་པས་རྒྱུད་ཀྱི་ཆེ་བ་ཉིད་གསལ་བར་བྱ་བའི་ཕྱིར་རྒྱུད་ཀྱི་བསྟོད་པ་སྨྲས་པ་ནི། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས། ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོ་ལ་འདི་སྐད་ཅེས་གསོལ་
ཏོ། །བཅོམ་ལྡན་འདས་གསང་བའི་ཡི་གེ་དུ་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དེ་བཞིན་གཤེགས་པ་ཐམས་ཅད་ཀྱི་གསང་བའི་དམ་ཚིག་ཐོས་ནས། འདུས་པ་འདི་ལ་དད་ཅིང་དེའི་ལམ་སྒོམ་པར་༼
གསང་བའི་ཡི་གེ་དུ་རྟོགས་པ་དང་ལྡན་ན་ཟེར། ༽འགྱུར། ཞེས་བཅོམ་ལྡན་འདས་ལ་ཞུས་པར་གྱུར་པའོ། །དེ་ནས་ཕྱག་ན་རྡོ་རྗེས་དེ་བཞིན་གཤེགས་པ་དེ་དག་ཐམས་ཅད་ལ་འདི་སྐད་ཅེས་གསུངས་སོ། །བཅོམ་ལྡན་འདས་དེ་བཞིན་གཤེགས་པ་
ཐམས་ཅད་གསང་བའི་ཡི་གེ་གསུམ་དང་ལྡན་ན། བྱང་ཆུབ་སེམས་དཔའ་དེ་དག་དེ་བཞིན་གཤེགས་པ་ཐམས་ཅད་ཀྱི་བླ་ན་མེད་པའི་བྱང་ཆུབ་ཀྱི་ཕྱིར་དུ་སྤྱོད་པའི་རྡོ་རྗེ་འདུས་པ་གང་ཡིན་པ་དེ་ལ་དད་ཅིང་དེའི་ལམ་སྒོམ་པར་
འགྱུར་རོ། །ཞེས་བྱ་བ་ནི་༼རྟོགས་པ་དང་ལྡན་ན་ཟེར། ༽ལན་ནོ། །དེ་བཞིན་གཤེགས་པ་ཐམས་ཅད་ཀྱིས་གསོལ་བ། གསུམ་པོ་གང་ཞིག་ལགས། ཞེས་བྱ་བ་ནི་ཡང་ཞུས་པའོ། །རྡོ་རྗེ་འཛིན་པས་བཀའ་སྩལ་པ། དེ་བཞིན་

གཤེགས་པ་ཐམས་ཅད་ཀྱི་སྐུ་རྡོ་རྗེ་དང༌། དེ་བཞིན་གཤེགས་པ་ཐམས་ཅད་ཀྱི་གསུང་རྡོ་རྗེ་དང༌། དེ་བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེ་སྟེ་དེ་གསུམ་མོ། །ཞེས་བྱ་བ་ནི་ལན་ནོ། །༼རྒྱུད་ཀྱི་མཆོག་འདི་ལ་རྡོ་རྗེ་གསུམ་གྱི་གསང་བ་རྟོགས་པ་དང་ལྡན་ན་
འདི་ལ་མོས་པ་ཆེན་པོ་འཐོབ་ཅིང༌། འདིའི་དོན་སྒོམ་པར་འགྱུར། ཞེས་གསུངས་པའི་དོན་ནི། རྒྱུད་ཕྱི་མ་ལས། སྐུ་གསུང་ཐུགས་ནི་རྣམ་པ་གསུམ། །གསང་བ་ཞེས་ནི་བསྟན་པ་ཡིན། །སངས་རྒྱས་ཐམས་ཅད་ཅེས་བྱ་བ། །ཚོགས་པ་འདུས་པ་ཡིན་པར་བཤད། །ཅེས་གསུངས་པས་རྡོ་རྗེ་གསུམ་གྱི་
གསང་བ་ནི། འདུས་པའི་འདུ་རྒྱུ་ཡིན་ལ། དེའི་ཤུགས་ཀྱིས་འདུས་པ་ཡང་འཛིན་པས། གསང་བ་འདུས་པའི་མཚན་གྱི་དོན་རྟོགས་དགོས་པར་སྟོན་པའོ། །དེས་ན་ལེའུ་དང་པོའི་འགྲེལ་པར་གསང་བ་དང་འདུས་པ་གཉིས་པོ་རེ་རེ་ལ་ཚུལ་བཞི་བཞིར་བཤད་པ་ལྟར་དུ་གོ་ན་དད་ཅིང་སྒོམ་པར་འགྱུར་བའོ། །
༽དེ་ནས་དེ་བཞིན་གཤེགས་པ་ཐམས་ཅད་ཀྱིས། བཅོམ་ལྡན་འདས་ཕྱག་ན་རྡོ་རྗེ་ལ་ཕྱག་འཚལ་ནས་ཅང་མི་གསུང་བར་གྱུར་ཏོ། །ཞེས་བྱ་བ་ནི་དེ་ལྟར་དེ་བཞིན་གཤེགས་པ་རྣམས་ཐེ་ཚོམ་དང་བྲལ་བར་གྱུར་པའོ།། ༈ གཞན་
ཡང་རྒྱུད་རྙེད་པར་དཀའ་བ་ཉིད་བསྟན་པས་རྒྱུད་ལ་དད་པ་རྣམ་པར་འཕེལ་བར་བྱ་བའི་ཕྱིར། དེ་བཞིན་གཤེགས་པ་རྣམས་ལ་བོས་པ་དེ་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། དེ་
བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་དེ་དག་ལ་བཀའ་སྩལ་པ། བཅོམ་ལྡན་འདས་དེ་བཞིན་གཤེགས་པ་ཐམས་ཅད། སྔོན་བྱུང་བ་ན་བརྗོད་ཀྱིས་མི་ལང་བའི་ཡང་བརྗོད་ཀྱིས་མི་ལང་བའི། སངས་རྒྱས་ཀྱི་ཞིང་གི་

རྡུལ་རབ་ཏུ་ཕྲ་བ་དང་མཉམ་པའི་བསྐལ་པ་ཡང་འདས་ནས། གང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་འདས་པ་ནས། ཐུབ་པ་ཆེན་པོ་འོད་སྲུང་མངོན་
པར་སངས་རྒྱས་པའི་བར་གྱིས་ཀྱང་མ་གསུངས་སོ། །དེ་ཅིའི་ཕྱིར་ཞེ་ན། བཅོམ་ལྡན་འདས་གསང་བ་ཆེན་པོའི་གནས་ཀྱི་དོན་བཤད་པ་དེ། ༼མར་མེ་མཛད་ནི་བསྐལ་ཆེན་གྲངས་མེད་གཅིག་དང༌། དགུ་བཅུ་རྩ་གཅིག་གི་གོང་རོལ་དུ་བྱུང་བ་སྟེ། དེས་ཐེག་པ་འདི་གསུངས་སོ། །
༽དེའི་ཚེ་དེའི་དུས་ན་སེམས་ཅན་རྣམས་ལ་སྐལ་བ་མེད་པའི་ཕྱིར་རོ། །ཞེས་བྱ་བ་ལ། བཅོམ་ལྡན་འདས་ཞེས་བྱ་བ་ལ་སོགས་པས་ནི། འདས་པའི་ཚུལ་གྱི་གཏམ་བསྡུས་པ་ཡིན་ཏེ། དེ་བཞིན་གཤེགས་པ་འོད་སྲུང་ཡོངས་སུ་
མྱ་ངན་ལས་འདས་པའི་བར་དུ་མ་བྱུང་བར་བསྟན་པ་ཡིན་ནོ། །དེ་ཅིའི་ཕྱིར་ཞེ་ན། ཞེས་བྱ་བ་ལ་སོགས་པས་ནི། ཅིའི་ཕྱིར་མ་གསུངས་པའི་རྒྱུ་མཚན་འདིར་གསུངས་པ་ཡིན་ཏེ། དུས་དེ་སྲིད་ཀྱི་བར་དུ་ནི་སེམས་ཅན་ཐེག་པ་ཆེན་པོ་པ་རྣམས་
ཀྱང་དམན་པ་སྟེ་རྒྱུའི་ཐེག་པ་ལ་ལྷག་པར་མོས་ཤིང༌། སྦྱིན་པ་དང་ཚུལ་ཁྲིམས་ལ་སོགས་པའི་ཕྱིན་དྲུག་གི་ལམ་འདོད་ཡོན་ལ་ཆགས་པ་ལམ་དུ་བྱེད་པ་དང་བྲལ་བའི་ཆོས་ཀྱིས་འདུལ་བ། ཆགས་པ་ལམ་དུ་བྱེད་པའི་ཆོས་ཟབ་མོ་
བསྟན་པས་སྐྲག་པ་སྟེ་སེམས་མི་དགའ་བའི་ཡིད་དང་ལྡན་པ་ཡིན་ཏེ། དེ་བས་ན་ཐེག་པ་འདི་ལ་སྐལ་བ་མེད་པས་དེའི་ཚེ་གསང་བ་ཆེན་པོ་འདོད་ཆགས་ཀྱི་ཆོས་ཀྱིས་འཚང་རྒྱ་བའི་དོན་བཤད་པ་མ་གསུངས་སོ། །ཚེ་ལོ་བརྒྱ་པའི་དུས་འདིར་ནི་

སེམས་ཅན་རྣམས་འདོད་ཆགས་ལ་ལྷག་པར་སྤྱོད་ཅིང་ཚེ་དང་ལྟ་བ་དང་སེམས་ཅན་དང་དུས་དང་ཉོན་མོངས་པའི་སྙིགས་མ་ལྔ་བདོ་བསྟེ་རྒྱས་པའི་འགྲོ་བ་རྣམས་ཀྱི་ཐེག་པ་འདི་ལ་མོས་པར་འགྱུར་བ་མཁྱེན་ནས་བྱོན་ཏེ། དེ་བཞིན་གཤེགས་
པ་ཤཱཀྱའི་རྒྱལ་པོ་འབའ་ཞིག་གིས་གསུངས་པ་ཡིན་ནོ།། ༈ རྒྱུད་རྙེད་དཀའ་བ་འོན་ཀྱང་སངས་རྒྱས་ཉིད་ལམ་འདིས་འཐོབ་པར་འགྱུར་རམ་མི་འགྱུར་ཞེས་འགའ་ཞིག་རྟོག་པར་འགྱུར་བས་དེ་བསལ་བར་བྱ་བའི་ཕྱིར། ༼
འདིས་ནི་དབང་པོ་ཤིན་ཏུ་རྣོ་བ་འདོད་ཡོན་ལ་ཆགས་པ་ལམ་དུ་བྱེད་པ་ལ་མོས་ཤིང༌། དེ་ལས་བཟློག་པ་ལ་མི་མོས་པའི་གདུལ་བྱ་ལ་ལམ་འདི་གསུངས་པར་སྟོན་ནོ། །སྔགས་བླ་མེད་གསུངས་པ་དང་མ་གསུང་པའི་ཚུལ་འདི་ལྟར་བཤད་པ་ནི། གཙོ་བོར་མིའི་གདུལ་བྱའི་ཁྱད་པར་མང་པོ་ཞིག་ལ་
དགོངས་ནས་ཡིན་ནོ། །༽འོན་ཀྱང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་གསང་བ་འདུས་པ་འདི་ལ། སྐད་ཅིག་ཐང་ཅིག་ཡུད་ཙམ་གྱིས་སངས་རྒྱས་ཀྱི་བྱང་ཆུབ་རྫོགས་པར་བྱེད་དོ། །གང་གཱའི་ཀླུང་ནི་ཆུ་བོ་
ཆེན་པོའོ། །དེའི་གི་བྱེ་མ་ནི་ཆུའི་རྡུལ་ལོ། །དུ་མ་ནི་རྡུལ་རེ་རེའི་གྲངས་ཇི་སྙེད་པ་དེ་སྙེད་ཀྱི་བསྐལ་པར་བྱང་ཆུབ་སེམས་དཔའ་རྣམས་ཀྱིས། བསམ་པས་འབད་ཅིང་སྦྱོར་བས་བཙལ་ཀྱང་བྱང་ཆུབ་འཐོབ་པར་མི་འགྱུར་བ་གང་ཡིན་པ་དེ། གསང་
བ་འདུས་པ་ལ་མངོན་པར་དགའ་བའི་བྱང་ཆུབ་སེམས་དཔའ་རིན་པོ་ཆེ་ལྟ་བུས་སྙིགས་དུས་ཀྱི་ཚེ་གཅིག་པོ་འདི་ཉིད་ལ་དེ་གཤེགས་པ་ཐམས་ཅད་ཀྱི་སངས་རྒྱས་ཞེས་བྱ་བའི་གྲངས་སུ་འགྲོ་ཞིང༌། ༼ཞེས་པས་ནི། ཐེག་པ་འདིར་བཤད་པའི་ཚེ་

གཅིག་གིས་རྫོགས་པའི་སངས་རྒྱས་འཐོབ་པ་ནི་སྤངས་རྟོགས་མཐར་ཐུག་པའི་སངས་རྒྱས་མ་ཡིན་གྱི། ས་དང་པོ་སོགས་ཡིན་པར་འདོད་པ་རྣམས་བཀག་པ་ཡིན་ནོ། །༽སངས་རྒྱས་ཀྱི་བྱང་ཆུབ་སྐད་ཅིག་ཐང་ཅིག་ཡུད་ཙམ་ཉིད་ཀྱིས་རྫོགས་པར་བྱེད་དོ། །
ཞེས་བྱ་བའི་དོན་ནི་འདི་ཡིན་ཏེ། རིན་པོ་ཆེ་ལྟ་བུའི་གང་ཟག་གིས་བསྐྱེད་རིམ་ནས་བརྩམས་ཏེ། སློབ་པའི་ཟུང་འཇུག་གི་བར་བསྐྱེད་ནས། དེའི་འོག་ཏུ་སྤྱོད་པ་བྱས་པའི་མཐར་ནང་གི་མངོན་པར་བྱང་ཆུབ་པའི་རིམ་གྱིས་ལྷན་སྐྱེས་ཀྱི་བདེ་བ་
ཆེན་པོས་དོན་དམ་པའི་བདེན་པ་འོད་གསལ་ལ་ཞུགས་ནས། རྙོག་པའི་དྲི་མ་ཕྲ་མོ་ཐམས་ཅད་ཀྱང་བཀྲུས་ཏེ་སྐད་ཅིག་སྟེ་སེ་གོལ་གཏོགས་པ་ཙམ་དང༌། ཐང་ཅིག་ཡུངས་ཀར་བསྐོར་བ་ཙམ་དང༌ཡུད་ཙམ་དབུགས་འབྱུང་རྔུབ་ཙམ་དང༌། མིག་འཛུམས་པའི་ཡུན་ཙམ་གྱིས་བདག་
ལ་བྱིན་གྱིས་བརླབས་པའི་རིམ་པ་ནི་དག་པའི་སྒྱུ་མའི་སྐུའོ། །དེས་ལངས་ནས། ཐམས་ཅད་མཁྱེན་པའི་ཕུན་སུམ་ཚོགས་པ་དང་ལྡན་པར་འགྱུར་རོ།། ༈ གསང་བ་འདུས་པ་འདི་ལ་དེ་ཁོ་ན་ཉིད་རྟོགས་པ་རྣམས་མཐོང་བའི་ཆོས་ཉིད་ལ། ༼
ཞེས་པ་ནི་འོད་གསལ་ལས་བཞེངས་པ་མ་ཡིན་ཏེ། འདི་འཚང་རྒྱ་ཁ་མའི་སྐབས་ཡིན་པའི་ཕྱིར་རོ། །དེས་ན་སློབ་ལམ་གྱི་ཐ་མའི་ཐུགས་འོད་གསལ་གྱི་ཡེ་ཤེས་དེ་ཉིད་ཀྱིས། ཀུན་མཁྱེན་ཡེ་ཤེས་ཀྱི་སྐད་ཅིག་དང་པོ་སྐྱེད་པ་དེ་བཞིན་དུ་སློབ་ལམ་གྱི་ཐ་མའི་རྡོ་རྗེའི་སྐུ་དེ་ཉིད་ཀྱིས་རྫོགས་པའི་སངས་རྒྱས་ཀྱི་
ལོངས་སྐུའི་སྐད་ཅིག་མ་དང་པོ་བསྐྱེད་པ་ལ་ལངས་ཞེས་བརྗོད་པའོ། །༽ཚེ་འདི་ཉིད་དུ་སངས་རྒྱས་ཉིད་འཐོབ་པ་ཐོས་ཤིང༌། རྒྱུད་ཀྱི་གཞུང་མ་ལུས་པར་ཐོས་ཀྱང་མཐའ་དྲུག་གི་ཚིག་གི་དབྱེ་བས། རྒྱུད་ཀྱི་དོན་ལ་རྨོངས་པ་དང་མ་བྲལ་བ་ཙན་དན་ལྟ་བུའི་གང་

ཟག་ལ་སོགས་པའི། ཉན་པ་པོ་རྣམས་སེམས་ཇི་ལྟ་བ་བཞིན་དུ་རངས་པ་མ་ཐོབ་པར་གྱུར་པ་དེ་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་དེ་དག་གིས་གསུང་རྡོ་རྗེའི་ཚིག་འདི་ཐོས་ནས་རབ་ཏུ་ངུས་སོ། །ཞེས་བྱ་བ་གསུངས་སོ།། ༈ དེ་ལྟར་
སྡུག་བསྔལ་བའི་ཡིད་ཀྱིས་དབང་པོ་དམན་པ་རྣམས་རབ་ཏུ་ངུ་བར་གཟིགས་ནས། སྔོན་བྱུང་ལ་དེ་བཞིན་གཤེགས་པ་རྣམས་ཀྱིས་བྱང་ཆུབ་སེམས་དཔའ་རྣམས་དབུགས་འབྱིན་པ་ལྟར་མཛད་པ་ནི། རྗེས་འཇུག་ལ་རིན་པོ་ཆེ་ལྟ་བུའི་གང་ཟག་རིམ་པ་གཉིས་ཀྱི་ཕྱོགས་
གཉི་ག་ལ་འཇིགས་པ་མེད་པས་ཇི་ལྟར་དབུགས་འབྱིན་པར་བྱེད་པ་དེ་བསྟན་པར་བྱ་བའི་ཕྱིར། དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས། བྱང་ཆུབ་སེམས་དཔའ་དེ་རྣམས་ལ་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ་ཁྱེད་
རྣམས་མ་ངུ་ཞིག་སྡུག་བསྔལ་གསུམ་ལ་མ་བསྒོམ་ཞིག་ཅེས་བྱ་བ་གསུངས་ཏེ། དེ་ལྟར་རྗེས་འཇུག་ལ་རིན་པོ་ཆེ་ལྟ་བུའི་གང་ཟག་གིས་ཙན་དན་ལྟ་བུའི་གང་ཟག་ལ་དབུགས་ཕྱུང་ནས། དེ་ནས་ཙན་དན་ལྟ་བུ་ལ་སོགས་པས་བདག་ཉིད་ཀྱི་སྡུག་
བསྔལ་གྱི་རྒྱུར་གྱུར་པ་ཇི་ལྟ་བ་བཞིན་དུ་གསོལ་བ་དེ་བསྟན་པར་བྱ་བའི་ཕྱིར། དེ་ནས་དེ་བཞིན་གཤེགས་པ་དེ་དག་ཐམས་ཅད་ལ། བྱང་ཆུབ་སེམས་དཔའ་དེ་རྣམས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་
ཅད་ཇི་ལྟར་མི་ངུ་བར་བགྱི། ཇི་ལྟར་སྡུག་བསྔལ་གསུམ་མི་བསྒོམ་པར་བགྱི། དེ་ཅིའི་ཕྱིར་ཞེ་ན། བཅོམ་ལྡན་འདས་སྔར་རྒྱུད་མ་ལུས་པར་ཐོས་པར་བསྟན་པས་གསང་བའི་ཡི་གེའི་མིང་ཙམ་ཐོས་པའི་སྐལ་བ་ཡང་མ་མཆིས་སོ། །༼ཞེས་པ་ནི་

འདུས་པའི་མིང་ཚིག་གི་དོན་ཐོས་བསམ་གྱིས་ལེགས་པར་མ་རྟོགས་པ་ཡིན་ལ། ཙམ་གྱི་སྒྲས་ནི་རྫོགས་རིམ་གྱི་ལམ་སྐྱེ་བ་གཅོད་དོ། །༽ཞེས་བྱ་བ་གསོལ་ཏེ། སྡུག་བསྔལ་གསུམ་ཞེས་བྱ་བ་ནི། སྡུག་བསྔལ་གྱི་སྡུག་བསྔལ་དང༌། འགྱུར་
བའི་སྡུག་བསྔལ་དང༌། འདུ་བྱེད་ཀྱི་སྡུག་བསྔལ་ལམ། ལུས་དང་ངག་དང་ཡིད་ཀྱི་སྡུག་བསྔལ་ནི་སྡུག་བསྔལ་གསུམ་མོ། །གསང་བའི་ཡི་གེ་ཞེས་བྱ་བ་ལ། སྐུ་དང་གསུང་དང་ཐུགས་ནི་གསང་བ་གསུམ་སྟེ་ཡི་གེའི་དོན་ནོ། །ཡི་གེ་གསུམ་ནི་གསང་
བ་གསུམ་སྟེ་སྤྱིའི་དོན་ནོ། །འཇུག་པ་དང་གནས་པ་དང་ལྡང་བ་གསུམ་ནི་གསང་བ་གསུམ་སྟེ་སྦས་པ་གསུམ་གྱི་སྣང་བ་སེམས་ཀྱི་སྦས་པར་བསྡུའོ། །ཤེས་རབ་དང༌ཐབས་དང་ཉེ་བར་ཐོབ་པ་གསུམ་ནི་གསང་བ་གསུམ་སྟེ། རིམ་པ་བཞི་པའི་འོད་གསལ་
གྱི་སྔ་ལོགས་ཀྱི་སྟོང་པ་གསུམ་འོད་གསལ་གྱི་མཐར་ཐུག་ཏུ་བསྡུས་པའོ། །གསང་བའི་ཡི་གེ་གསུམ་པོ་དེ་དག་འདི་ལྟར་དོན་དམ་པར་རྣམ་པར་དག་པ་བསྟན་པར་བྱ་བའི་ཕྱིར། དེ་བཞིན་གཤེགས་པ་རྣམས་ཀྱིས་བཀའ་སྩལ་པ། རིགས་ཀྱི་
བུ་དེ་སྐད་མ་ཟེར་ཅིག། ཡི་གེ་ནི་ཐུན་མོང་སྟེ། ཐུན་མོང་བ་ཡིན་ཚུལ་ནི་རིགས་ཀྱི་བུ་ཁྱེད་རྣམས་ཀྱིས་ཇི་ལྟར་མི་ཤེས་པ་སྟེ་དོན་མངོན་དུ་མ་གྱུར་པ་དང་མ་ཐོས་པ་སྟེ་ཐོས་བསམ་གྱིས་མ་ཤེས་པ་དེ་བཞིན་དུ། ངེད་དེ་བཞིན་གཤེགས་པ་ཐམས་
ཅད་དང་བྱང་ཆུབ་སེམས་དཔའ་ཐམས་ཅད་ཀྱིས་ཀྱང༌། རིགས་ཀྱི་བུ་གསང་བའི་ཡི་གེ་འདི་དག་མ་ཐོས་ཤིང་མངོན་པར་སངས་མ་རྒྱས་སོ། །དེ་ཅིའི་ཕྱིར་ཞེ་ན། གསང་བའི་ཡི་གེ་རྣམ་པར་དག་པའི་ཕྱིར་རོ། །ཞེས་པ་ནི་དོན་དམ་ལ་དགོངས་སོ། །

དེ་ནས་བྱང་ཆུབ་སེམས་དཔའ་དེ་དག་ཅང་མི་སྨྲ་བར་གྱུར་ཏོ། །ཞེས་བྱ་བ་གསུངས་ཏེ། ཁྱེད་རྣམས་ཀྱིས་ཇི་ལྟར་མི་ཤེས་མ་ཐོས་པ་གང་ཡིན་པ་དེ། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་རྣམས་ཀྱི་ཡང་འདི་ནི་ཐུན་མོང་ངོ༌། །
ཅིའི་ཕྱིར་གསང་བའི་ཡི་གེ་དེ་མ་ཐོབ་ཅེ་ན། དོན་དམ་པར་གཟུང་བར་བྱ་བ་མེད་པས་མ་ཐོབ་ཅིང་དོན་དམ་པར་འཛིན་པ་པོ་མེད་པས་མངོན་པར་སངས་མ་རྒྱས་པ་སྟེ་མངོན་སུམ་དུ་མ་གྱུར་ཏོ་སོ། །དེ་ཅིའི་ཕྱིར་ཞེ་ན། གསང་བའི་ཡི་གེ་རྣམ་པར་དག་པའི་
ཕྱིར་རོ་ཞེས་བྱ་བ་ལ། གསང་བའི་ཡི་གེ་རྣམས་ནི་རང་བཞིན་གྱིས་གྲུབ་པས་སྟོང་པའི་འོད་གསལ་བ་སྟེ། སྟོང་པ་དེས་རྣམ་པར་དག་པའི་ཕྱིར་རོ། །ཞེས་དེ་བཞིན་གཤེགས་པ་རྣམས་ཀྱིས་དེ་ཁོ་ན་ཉིད་གསལ་བར་མཛད་པ་ཡིན་ནོ།། ༈ དེ་
ལྟར་མགོ་སྨོས་པས་གོ་བ་རིན་པོ་ཆེ་ལྟ་བུའི་གང་ཟག་གིས། ཙན་དན་ལྟ་བུ་ལ་སོགས་པའི་གང་ཟག་རྣམས་ཀྱི་ཤེས་རབ་ཀྱི་རབ་རིབ་ཀྱི་སོམ་ཉི་རྣམ་པར་བསལ་ནས། དེ་ཁོ་ན་ཉིད་མངོན་པར་རྟོགས་ཤིང་ཤིན་ཏུ་སྦྱངས་པས། འབྲས་བུའི་གནས་སྐབས་
གང་འཐོབ་པར་འགྱུར་བ་དེ་བསྟན་པར་བྱ་བའི་ཕྱིར། དེ་ནས་བྱང་ཆུབ་སེམས་དཔའ་དེ་དག་ཐེ་ཚོམ་ཆོད་ནས་ཅང་མི་སྨྲ་བར་གྱུར་ཏོ། །ཞེས་བྱ་བ་གསུངས་ཏེ་དགོངས་པ་མ་ཡིན་པས་བཤད་པའོ།། ༈ དེ་ལྟར་དེ་བཞིན་གཤེགས་པའི་གསུང་
གིས་ཐེ་ཚོམ་དང་བྲལ་བར་གྱུར་པའི། བྱང་ཆུབ་སེམས་དཔའ་དེ་རྣམས་ཀྱིས་ཉམས་སུ་བླངས་པ་དེའི་འབྲས་བུ་༼འདིས་ནི་ཙན་དན་ལྟ་བུ་ལ་སོགས་པའི་གང་ཟག་ཡིན་ཀྱང་འདུས་པ་ལ་ཤིན་ཏུ་སྦྱངས་པས་རྒྱུད་དོན་ལེགས་པར་རྟོགས་པ་འབྱུང་བར་བསྟན་ནོ། །

༽བསྟན་པར་བྱ་བའི་ཕྱིར། རྣམ་སྣང་ལ་སོགས་པའི་དེ་བཞིན་གཤེགས་པ་རིགས་ལྔ་པོ་འདུས་པའི་དྲུག་པ་རྡོ་རྗེ་འཆང་རང་གི་འི་བདག་ཉིད་དུ་འོད་གསལ་བར་ཇི་ལྟར་ཞུགས་པར་གྱུར་པ་དེ་བསྟན་པར་བྱ་བའི་
ཕྱིར། དེ་ནས་བཅོམ་ལྡན་འདས་དེ་བཞིན་གཤེགས་པ་རིགས་ལྔ་པོ་ཐམས་ཅད། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་རྡོ་རྗེ་རྡོ་རྗེ་འཆང་གི་བཙུན་མོ་འོད་གསལ་དེ་ཉིད་སངས་རྒྱས་ཀྱི་ཆོས་སྐྱེ་བའི་སྐྱེ་གནས་སུ་གྱུར་པས་
འི་བྷ་ག་ལ་བཞུགས་སོ། །ཞེས་བྱ་བ་གསུངས་ཏེ། འདིའི་དོན་ནི་ལེའུ་དང་པོའི་འགྲེལ་པར་བཤད་ཟིན་ཏོ།། ༈ དེ་ལྟར་འོད་གསལ་བའི་བདག་ཉིད་ཅན་དུ་གྱུར་པ་རྡོ་རྗེ་འཆང་ཆེན་པོ་ལ། བཙུན་མོ་བཞི་རྡོ་རྗེ་འཆང་དེ་དང་༼
ཞེས་པ་འོད་གསལ་དུ་ཞུགས་པའོ། །༸དེས་ནི་ལམ་བསྒོམས་པ་ལས་འབྲས་བུ་བཅོམ་ལྡན་འདས་རྡོ་རྗེ་འཆང་དང་མཉེས་པའི་འོད་གསལ་གྱི་རྟོགས་པ་འཐོབ་པར་བསྟན་ནོ། །༽བྲལ་བས་གདུང་བའི་ཡིད་ཀྱིས་བལྟ་བར་འདོད་པའི་ཕྱིར། སྙིང་རྗེ་དང་བཅས་
པས་སྟེ་རང་ཉིད་སྙིང་རྗེ་རྗེ་ལྟར་བྱས་ནས་ཇི་ལྟར་སྨྲེ་བའི་སྨྲེ་སྔགས་དེ་བསྟན་པར་བྱ་བའི་ཕྱིར། དེ་ནས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་བཙུན་མོས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་
པོ་རྡོ་རྗེ་འཛིན་པ་ཆེན་པོ་ལ་དགའ་བས་བསྟོད་པ། ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་དེ། དེའི་སྐུ་དང་གསུང་དང་ཐུགས་མཉེས་པར་བྱེད་པའི་ཀྱི་བཙུན་མོ་ནི་སྤྱན་ཏེ།

དགའ་བས་ཏེ་རྡོ་རྗེ་འཆང་དང་སྙོམས་པར་འཇུག་པར་འདོད་པས་བསྟོད་པ་བྱེད་པ་སྟེ་དྲུག་ལྡན་ལ་སོགས་པས་ནི་ཀ་མོ་དང་སོ་རིང་དང་ས་འཛིན་པ་སོགས་སྒེག་ཅིང་སྟེ་དབྱངས་འཇམ་པ་དང་སྙན་པའི་སྣ་གླུའི་དབྱངས་ཀྱིས། བསྟོད་པ་སྔོན་དུ་འགྲོ་བས་སྐུལ་
བར་བྱེད་པའོ། །སེམས་ཅན་ཁམས་ཞེས་བྱ་བ་ལ་སོགས་པ་ལ། སེམས་ཅན་༼ནི་གཅིག་ཏུ་བསྔགས་པ་རྗོད་པར་བྱེད་པ་དང༌། ལུས་ཀྱི་བྱ་བཞིན་པ་རྣམས་དང༌། བསྔགས་པ་སྣ་ཚོགས་པ་སྟེ་གསུམ་དང༌། དབུས་སུ་དང་བར་སྐབས་སུ་དང༌། ཐ་མར་ཡང་འཕྲལ་དུ་བསྔགས་པས་
རྨོངས་པར་བྱེད་པ་གསུམ་དང༌། དྲུག་གོ་ཞེས་ཐུགས་རྗེ་དཔལ་ཞབས་ཀྱིས་བཤད་དོ། །༽གྱི་ཁམས་ཏེ་དབྱིངས་ན་ཞེས་བྱ་བ་ནི། སེམས་ཅན་ཐམས་ཅད་ཀྱི་རང་བཞིན་རྣམ་དག་གི་བདག་ཉིད་དུ་གྱུར་པས་སོ། །གནས་ཀྱི་དབང་ཕྱུག་ཅེས་བྱ་བ་ནི། ཁམས་
གསུམ་གྱི་ཆོས་ཀྱི་རྒྱལ་སྲིད་བརྙེས་པའི་ཕྱིར་རོ། །ཁྱོད་ནི་ཞེས་བྱ་བ་ནི་མདུན་ན་༼ཁམས་ནི་ཟེར། ༽གནས་པ་བཞིན་དུ་བལྟས་ཏེ་སྨྲེ་བའོ། །རྡོ་རྗེ་ཐུགས་ཞེས་བྱ་བ་ནི། ཐུགས་ལ་དབང་དུ་གྱུར་༼སའི་དབང་ཕྱུག་ཟེར༽པ་བརྙེས་
པའོ། །དགའ་བ་ནི་སྙོམས་འཇུག་གིས་རོལ་པའོ། །རོལ་པ་དེའི་ཡིད་དུ་འོང་བས་ཚིམ་པ་སྐྱེད་པས་ན་དགའ་བ་ཡིད་འོང་ངོ༌། །དོན་ཆེན་ནི་མཆོག་ཏུ་དགའ་བཞེས་པ་སྟོང་པ་བཞི་པ་ལྷན་སྐྱེས་ཀྱི་བདེ་བའོ། །དེ་འདོད་ཅིང་སྟེ་སྐྱེད་པས་ན་དོན་ཆེན་
འདོད་པ་སྟེ། དེ་ལྟ་བུའི་དགའ་བ་ཡིད་དུ་འོང་བའི་དོན་ཆེན་འདོད་པས་འཁྱུད་པ་ལ་སོགས་པས། བདག་ལ་བསྐྱབ་ཏུ་གསོལ་ཞིང་སྟེ་རོལ་བར་མཛོད་ཅིག་པའོ། །མགོན་པོ་ཞེས་བྱ་བ་ནི་བདག་པོ་སྟེ། གལ་ཏེ་དེ་རིང་སྤྱན་མ་བདག་

གསོན་ཞིང་འཚོ་བར་མཆིས་པར་བཞེད་ན། སེམས་ཅན་ཐམས་ཅད་སྐྱེད་པའི་རྒྱུར་གྱུར་པས་ཡབ་ཡིན་ཞིང༌། སེམས་ཅན་རྣམས་ཀྱི་ཕན་པ་དང་བདེ་བ་བྱེད་པས་སེམས་ཅན་གྱི་གཉེན་གྱི་མཆོག་ཆེན་པོས། ༼
སེམས་ཅན་ཐམས་ཅད་ནི་འོད་གསལ་གྱི་ངང་ནས་སྐྱེ་བ་ཡིན་ལ། འོད་གསལ་དེ་མཐར་ཐུག་པ་ནི་རྡོ་རྗེ་འཆང་གི་ངོ་བོ་ཉིད་ཡིན་པས་རྒྱུར་གྱུར་པས་ཞེས་ཐ་སྙད་མཛད་དོ། །༽བདག་ལ་དགྱེས་པར་མཛད་པར་གསོལ་ཞིང་རོལ་བར་མཛད་དུ་གསོལ་ཞེས་པའོ། །སྤྱན་མས་བསྐུལ་
བར་མ་ཟད་ཡང་མཱ་མ་ཀཱིས་བསྐུལ་བ་བསྟན་པར་བྱ་བའི་ཕྱིར། དེ་ནས་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་ཐུགས་ནི་མི་བསྐྱོད་པའོ། །དེའི་བཙུན་མོ་ནི་འཕགས་མ་མཱ་མ་ཀཱིའོ། །རྡོ་རྗེ་འདོད་པའི་དགའ་
བའི་མཆོད་པའི་མཆོག་ནི། ཐ་མལ་པ་མ་ཡིན་པའི་ཁྱད་པར་གྱི་ཤིན་ཏུ་དགའ་བ་ལ་ཞུགས་པ་སྟེ། དེ་སྟོན་པའི་ཡི་གེའི་ཚིག་གིས་བསྟོད་པར་གྱུར་པའོ། །རྡོ་རྗེའི་སྐུ་ཁྱོད་ཅེས་བྱ་བ་ནི་འཁོར་བ་ཇི་སྲིད་ཀྱི་བར་དུ་སྐུའི་རིགས་འདྲ་མི་འཇིག་
པ་སྟེ་མི་འཛད་པའི་སྐུ་དང་ལྡན་པའི་ཕྱིར་རོ། །བཀའ་ཡི་འཁོར་ལོ་སེམས་ཅན་ཀུན་ལ་ཕན་ཞེས་བྱ་བ་ལ། ཁྱོད་ནི་སེམས་ཅན་ལ་རྗེས་སུ་ཕན་པ་མཛད་པའི་བཀའི་འཁོར་ལོ་སྐོར་བར་མཛད་པས་ན་དེ་སྐད་ཅེས་བྱའོ། །སངས་རྒྱས་དོན་
དུ་༼དོན་དང་ཟེར། ༽བྱང་ཆུབ་དོན་དམ་རྗེས་སུ་ཕན་སྟོན་པ། །ཞེས་བྱ་བ་ལ། སངས་རྒྱས་ནི་ཕུང་པོ་ལྔ་རྣམས་སོ། །ཕུང་པོ་ལྔ་པོ་དེ་རྣམས་ཀྱི་ཤིན་ཏུ་ཕྲ་བའི་དོན་ནི་རླུང་སེམས་ཙམ་ལས་བསྒྲུབས་པའི་ཀུན་རྫོབ་ཀྱི་བདེན་པ་སྒྱུ་མའི་

སྐུའོ། །བྱང་ཆུབ་ནི་དོན་དམ་པ་འོད་གསལ་ལོ་འོ། །དེའི་དོན་དམ་ནི་ཀུན་རྫོབ་དང་དོན་དམ་དེ་གཉིས་ཡང་དག་པར་འདུས་པ་ལས་བྱུང་བའི་བདེ་བ་ཆེན་པོ་ཟུང་དུ་འཇུག་པའི་སྐུ་སྟེ། དེ་སེམས་ཅན་རྣམས་ལ་ཕན་པའི་དགོངས་པས་རབ་
ཏུ་སྟོན་པར་མཛད་པས་ན་ཕན་པ་རྗེས་སྟོན་པའོ། །འདོད་ཆགས་ཞེས་བྱ་བ་ནི། འདོད་ཆགས་ཀྱིས་འདོད་ཆགས་རྣམ་པར་སྦྱོང་བའི་རྣམ་པས་ཕྱིར་རོ། །དམ་ཚིག་ཆགས་པ་ནི་འདོད་ཆགས་ལ་སྤྱོད་པའི་ངོ་བོ་ཉིད་དེ། བདག་ལ་དགྱེས་
པར་མཛད་དུ་གསོལ་ཞེས་པའོ། །དེ་ནས་ཞེས་བྱ་བ་ལ་སོགས་པ་ལ། །འཇིག་༼འདོད་ཆགས་ཀྱིས་ནི་འདོད་ཆགས་རྣམ་པར་སྦྱོང་བའི་རྣམ་པས་སོ། །འདོད་ཆགས་དམ་ཚིག་མ་ནི་སྟེ་འདོད་ཆགས་ལ་སྤྱོད་པའི་རང་བཞིན་ཅན་བདག་ལ་ཟེར། ༽རྟེན་གྱི་དབང་ཕྱུག་ནི་འོད་དཔག་ཏུ་མེད་
པའོ། །སྣང་མཐའ་དེའི་སྐུ་དང་གསུང་དང་ཐུགས་རྡོ་རྗེའི་སྤྱན་ནི་གོས་དཀར་མོ་སྟེ། དེས་རྡོ་རྗེའི་འཛིན་པ་ཆེན་པོ་ལ་བསྐུལ་བའོ། །ཁྱོད་ནི་རྡོ་རྗེའི་གསུང་སྟེ་ཞེས་བྱ་བ་ནི། ངག་གི་དབང་ཕྱུག་བརྙེས་པས་སོ། །སེམས་ཅན་གྱི་ཁམས་མ་ལུས་པ་ཀུན་༼
སྤྱན་གྱི་སྐད་དོད་འདྲེན་པར་བསྒྱུར་དུ་རུང་བས། རྡོ་རྗེ་འདྲེན་པ་ཟེར་ཏེ་སྣང་མཐའ་བདག་གི་གམ་དུ་འདྲེན་པའོ། །༽ལ་ཕན་ཞིང་ཐུགས་བརྩེ་བ་སྟེ། མཆོག་ཏུ་ཐུགས་རྗེ་ཆེ་བའི་བདག་ཉིད་དོ། །དེ་བས་ན་ཚངས་པའི་གནས་པ་ཚད་མེད་བཞིས་འཇིག་རྟེན་དག་གི་
སྟེ། སེམས་ཅན་མ་ལུས་པའི་དགོས་པའི་དོན་མཛད་པ་ལ་རྟག་ཏུ་སྟེ། དུས་ཐམས་ཅད་དུ་བརྩོན་ཞིང་འཇུག་པར་མཛད་པའོ། །སེམས་ཅན་གྱི་ཁམས་རྣམས་ཀུན་ནས་བཟང་ཞིང་དགེ་བ་ཐོབ་པར་མཛད་པས་ན་ཀུན་ཏུ་བཟང་པོ་སྟེ། བདག་ལ་

དགྱེས་ཤིང་རོལ་པར་མཛོད་ཅིག་པ་སྟེ། གཞན་དག་དགྱེས་པ་སྟེ། དགའ་བའི་རོལ་པས་ཚིམ་པ་དང༌། དོན་ཆེན་སྐྱེད་པས་འཁྱུད་པ་སོགས་མཛོད་ཅེས་པ་རྣམས་ནི་འདིར་ཡང་འདྲ་སྟེ་སྤྱན་མའི་སྐབས་སུ་བཤད་ཟིན་ཏོ། །དེ་བཞིན་གཤེགས་
པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་དམ་ཚིག་རྡོ་རྗེ་ནི་དོན་ཡོད་པར་གྲུབ་པའོ། །དེའི་བཙུན་མོ་ནི་འཕགས་མ་སྒྲོལ་མ་སྟེ། རྡོ་རྗེ་འཆང་ཆེན་པོ་རང་བཞིན་བརྒྱ་དྲུག་ཅུའི་རྣམ་པའི་སྤྱོད་པ་སྟེ་རྒྱུ་བ་འགགས་ཤིང༌། ཡེ་ཤེས་ཀྱི་གཉིད་
ཀྱིས་ཐམས་ཅད་སྟོང་པར་བཞུགས་པ་ལ་བལྟས་ཏེ་སྐུལ་བར་བྱེད་པའོ། །ཁྱོད་ནི་རྡོ་རྗེ་འདོད་པ་ཞེས་བྱ་བ་ནི། དོན་ཡོད་པར་གྲུབ་པའི་སྒོ་ནས་བོད་པ་སྟེ། རྡོ་རྗེ་དང་པདྨ་མཉམ་པར་སྦྱོར་བ་ལས་བྱུང་བའི་དཀྱིལ་འཁོར་གྱི་ལྷ་རྣམས་ཀྱིས། ཞེ་
སྡང་ལ་སྤྱོད་པ་ལ་སོགས་པའི་སེམས་ཅན་གྱི་ཁམས་རྣམ་པར་སྦྱོང་བས་ན་རྡོ་རྗེ་འདོད་པའོ། །ལས་ཀྱི་རིགས་ཀྱི་བདག་པོར་གྱུར་པས་ན་དམ་ཚིག་མཆོག་གོ། འདོད་ཆགས་ལ་སྤྱོད་པའི་སེམས་ཅན་རྣམས་ཀྱི། འདོད་ཆགས་ལམ་དུ་བྱས་
པའི་རྣམ་པར་དག་པའི་ཐབས་འོད་གསལ་གྱི་ཡེ་ཤེས་ཀྱིས་བྱང་ཆུབ་རབ་ཏུ་སྩོལ་བས་ན་ཕན་དོན་ཆེའོ། །ཤཱཀྱའི་རིགས་ལས་བྱུང་བ་རྣམས་ཀྱི་མཆོག་ཏུ་གྱུར་པས་ན། རྫོགས་སངས་རྒྱས་ཀྱི་གདུང་སྟེ་རིགས་མཆོག་གོ། ཡང་ན་སོ་སོར་
རྟོག་པའི་ཡེ་ཤེས་ཀྱི་ངོ་བོ་ཉིད་ཀྱིས་འགྲོ་བ་མ་ལུས་པའི་དོན་༼ཡང་ན་སོ་སོར་རྟོག་པའི་ཡེ་ཤེས་ཞེས་པ། པ་ཚབ་ཀྱི་འགྱུར་ལས་ཀྱང་འབྱུང་ཡང༌། ཆག་གིས་ཡང་ན་བྱ་བ་བསྒྲུབ་པའི་ཡེ་ཤེས་ཀྱི་ངོ་བོ་ཉིད་ཀྱིས་ཞེས་པ་ལེགས་པས་སོ། །༽མཛད་པས་

ན། རྫོགས་སངས་རྒྱས་ཀྱི་གདུང་མཆོག་གོ། རང་དང་གཞན་དུ་རྣམ་པར་དབྱེ་བའི་མངོན་པར་ཞེན་པའི་དམིགས་པ་དང་བྲལ་བ་ཉིད་ཡིན་ཡང༌། སེམས་ཅན་རྣམས་ལ་རྗེས་སུ་ཐུགས་བརྩེ་བས་ཀུན་ནས་ཉེ་རིང་མེད་པར་མཉམ་པ་ཉིད་རྗེས་
བརྩེ་བའོ། །དེ་ལྟ་བུའི་ཁྱད་པར་ཅན་གྱི་ཡོན་ཏན་དང་ལྡན་པའི་ཡོན་ཏན་གྱི་རིན་པོ་ཆེ་མང་པོའི་གཏེར་དུ་གྱུར་པས། བདག་ལ་དགྱེས་ཤིང་སྟེ་སྟེན་པར་མཛོད་ཅིག་པ་སྟེ། གང་གི་ཕྱིར་འདོད་ཆགས་མཆེད་པ་དང་འདོད་ཆགས་དང་བྲལ་༼
ཡོན་ཏན་དེ་ལྟ་བུས་ཁྱད་པར་དུ་འཕགས་པས་ཡོན་ཏན་གྱི་གཏེར་རིན་པོ་ཆེ་མང་པོ་འབྱུང་བ་བདག་ལ་ཞེས་འབྱུང་བ་ལེགས་ཏེ། དེ་ལྟ་བུའི་ཡོན་ཏན་ཞེས་པ་རྡོ་རྗེ་འཆང་ལ་སྦྱར་དགོས་ཤིང༌། ཡོན་ཏན་མང་པོའི་གཏེར་དུ་གྱུར་པ་ནི། སྒྲོལ་མ་རང་ཉིད་ལ་བསྟོད་པ་བྱེད་པར་བཤད་པས། 
སྒྲོལ་
མ་ལ་སྦྱར་དགོས་པའི་ཕྱིར་རོ། །༽བ་སྣང་བ་དང་འདོད་ཆགས་བར་མ་ཉེར་ཐོབ་དང༌། འོད་གསལ་བའི་ཡེ་ཤེས་འདི་སྐྱེད་པར་བྱེད་པ་ཡིན་པས་ཡོན་ཏན་རིན་ཆེན་མང་པོའི་གཏེར་གྱུར་བདག་ལའོ་ཞེས་བདག་ཉིད་བསྟོད་པར་བྱེད་པའོ། །མགོན་པོ་
གལ་ཏེ་དེ་རིང་བདག་ནི་གསོན་པར་མཆིས་བཞེད་ན། །ཞེས་བྱ་བའི་རྐང་པ་བཞིའི་དོན་ནི་འདོད་ཆགས་དང་ཞེ་སྡང་དང་གཏི་མུག་སྟེ་སྣང་བ་གསུམ་རྣམ་པར་དག་པའི་ཐབས་འོད་གསལ་གྱི་ཡེ་ཤེས་ཀྱིས། རྡོ་རྗེ་སེམས་དཔའི་ཚེ་དང་༼ལང་འཚོ་
ཟེར། ༽སྲོག་སྟེ་འཆི་མེད་ཀྱི་དངོས་གྲུབ་སྩོལ་བས་གསོན་པར་མཛོད་ཅིག་ཅེས་བྱ་བར་དགོངས་སོ། །༼དེས་ན་ཐུགས་རྗེ་ཞབས་ཀྱིས་གསོན་ཞིང་འཚོ་བའི་དོན་ཟག་བཅས་དང་ཟག་མེད་ཀྱི་བདེ་བ་མྱོང་བ་ནི། རིམ་པ་བཞིན་དུ་ཐ་མལ་པ་དང༌། ཐ་མལ་པ་མིན་པའི་བུད་

མེད་ཀྱི་འཚོ་བའོ་ཞེས་པ་ནི་དོན་མིན་ནོ། །དེ་ལྟར་གླུས་བསྐུལ་བ་འདི་རྣམས་ཀྱིས་ནི་འབྲས་བུའི་སྐབས་སུ་སྟོན་པ་ཞི་བ་ཕྱོགས་གཅིག་ལ་མི་བཞུགས་པར་གཞན་དོན་མཛད་པ་དང༌། རྗེས་འཇུག་ལ་པདྨ་ཅན་སོགས་ལས་ཀྱི་ཕྱག་རྒྱ་བཞི་དང༌། ཡེ་ཤེས་ཀྱི་ཕྱག་རྒྱ་ལ་
བརྟེན་ནས་སྟོང་པ་བཞིའི་ཡེ་ཤེས་བསྐྱེད་དེ། རྡོ་རྗེ་སེམས་དཔའི་ཚེ་སྒྲུབ་པར་བསྟན་ནོ།། ༈ དེ་ལྟར་ཚངས་པའི་གནས་པ་ཚད་མེད་བཞིའི་རང་བཞིན་གྱི་ལྷ་མོ་བཞི་རྣམས་ཀྱིས་འགྲོ་བའི་དོན་དང་འདོད་ཡོན་ལ་རོལ་པ་ལ་
ཡང་དག་པར་བསྐུལ་བར་གྱུར་པ་དང༌། སྔོན་གྱི་སྨོན་ལམ་གྱི་རྒྱུན་གྱི་ཤུགས་ཀྱིས་སྟོང་པ་ཉིད་ཀྱི་རྣལ་འབྱོར་འོད་གསལ་ལས་གཞན་སྣང་དུ་བཞེངས་པར་བསྟན་ནས། རྗེས་འཇུག་ལ་གཉིས་སུ་མེད་པའི་ཡེ་ཤེས་ཀྱི་དཔལ་ཡབ་ཡུམ་
སྙོམས་པར་ཞུགས་པའི་ཤིན་ཏུ་དགའ་བའི་བདེ་བས་འདོད་ཆགས་ལ་སྤྱོད་དགོས་པར་བསྟན་པར་བྱ་བའི་ཕྱིར། འཁྱུད་པ་ལ་སོགས་པའི་ཚུལ་རྣམས་སྟོན་པར་མཛད་དོ། །འཁྱུད་པ་དང་འོ་བྱེད་པ་དང༌། མ་མཆུ་དང་མིའི་སྣ་རྩེ་འཇིབ་པ་དང་ཐལ་མོ་
བརྡབ་པ་དང༌། གནས་རྣམས་སུ་སོ་འདེབས་པ་དང་སེན་མོས་འདེབས་པ་དང༌། ནུ་མ་དང་སྨད་ཉེད་པ་དང་ཁྱུང་ལྡིང་ནི་ཁ་ཅིག་གིས་དཔྱང་ཐག་དང་ཁ་ཅིག་གིས་ཁྱོགས་སུ་བསྒྱུར་ཏེ། དོན་ནི་སྐྱེས་པ་འོག་དང་བུད་མེད་སྟེང་དུ་བྱས་ནས་སྤྱོད་པའོ་དང༌། རབ་ཏུ་བརྐྱང་
བ་ནི་རྐང་པ་བརྐྱངས་ནས་སྦྱར་བའོ་དང༌། ༼གྲོང་ལ་སོགས་པའི་བྱེད་པ་ལ་བྱང་བ་ཉིད་ཀྱིས་ཟེར། གྲོང་གི་བྱ་བས་མུ་༼རྒྱབ་ནས་སྤྱོད་པའོ། །རྒྱས་པར་ནི་རྡོ་རྗེ་མཁའ་འགྲོའི་འགྲེལ་པར། དེ་ཡང་འཁྱུད་པ་དང༌། འོ་བྱེད་པ་དང༌། སེན་མོ་འདེབས་པ་དང༌། སོ་འདེབས་པ་དང༌། 

ཡང་དག་པར་བསྐྱོད་པ་དང༌། སིད་ཀྱི་སྒྲ་སྒྲོག་པ་དང༌། སྐྱེས་པའི་བྱ་བ་བྱེད་པ་དང༌། སྟེང་ན་འདུག་པ་དང་བརྒྱད་ནི་རྣམ་པར་རྟོག་པའི་ཁྱད་པར་གྱིས་བརྒྱད་བརྒྱད་དྲུག་ཅུ་རྩ་བཞིར་འགྱུར་རོ། །ཞེས་གསུངས་སོ། །ཞེས་པ་ལྟར་སྒྱུ་རྩལ་དྲུག་ཅུ་རྩ་བཞིར་བཤད་པ་ལས་ཤེས་པར་བྱའོ། །༽ཏིག་གི་
འཕྲེང་བ་སྟེ་དོ་ཤལ་དང༌། གདུ་བུ་དང༌། འཁོར་གདུབ་དང༌། རྐང་གདུབ་རྣམས་བསྐྱོད་པའི་ཀྱི་སྒྲ་དང་ཡུལ་དང་དབང་པོ་སྙོམས་པར་ཞུགས་པ་ནི། ཐབས་ཀྱི་དབང་པོ་ལྔས་ཤེས་རབ་ཀྱི་ཡུལ་ལྔ་སྤྱོད་པའོ་སྟེ། རྡོ་རྗེ་དང་པདྨ་མཉམ་པར་སྦྱོར་
ཞིང༌། སྟེ་སྦྱོར་བ་ལས་ཤེས་རབ་༼གདུ་བུ་རྒྱན་ཅན་ཟེར། ༽དང་ཐབས་ཀྱི་སྙོམས་པར་ཞུགས་པ་ནི་རྡོ་རྗེ་འཕྲེང་བ་ལས། དཔའ་བོ་རྣལ་འབྱོར་མ་སྦྱོར་བ། །གང་ཚེ་གསང་བའི་རྩ་གཉིས་ནི། །ཡང་དག་སྦྱོར་བས་རེག་གྱུར་པ། །ཞེས་གསུངས་པ་ལྟར་གསང་གནས་གཉིས་
ཀྱི་དྷཱུ་ཏིའི་མར་སྣ་གཉིས་ཕྲད་ནས་སྙོམས་པར་ཞུགས་པ་ཡིན་ཏེ། ལས་རྒྱ་ལ་བརྟེན་ནས་ལྷན་སྐྱེས་འདྲེན་པའི་གནད་མཆོག་གོ། དེ་ལྟར་ཞུགས་པས། ཨཱ་ལི་ཀཱ་ལི་སྟེ་༼སྤྱོད་བསྡུས་ཆག་འགྱུར་ལས། རྩ་སྟོང་ཕྲག་བདུན་ཅུ་རྩ་གཉིས་ལས། དྲི་མ་མེད་པའི་ཆུ་རྒྱུན་ལྟ་བུས་
ཨཱ་ལི་ཀཱ་ལི་ཞུ་བར་གྱུར་ནས་ཞེས་གསུངས་པ་དང་དོན་གཅིག་སྟེ། རྩ་རྣམས་ཀྱི་ནང་ནས་ཨཱ་ལི་བྱང་སེམས་དཀར་པོ་དང༌། ཀཱ་ལི་བྱང་སེམས་དམར་པོ་འབབ་པའོ། །༽འདོད་པའི་གདུགས་དང་རུས་སྦལ་དང་ཟླ་བ་གང་བ་སྟེ། རྩ་སྦུབས་གསུམ་སོར་མོ་གསུམ་གྱིས་
བསྐྱོད་ཅིང༌། རབ་ཏུ་བསྐུལ་བ་ནི་སྙོམས་པར་འཇུག་པའི་སྔོན་དུ་བྱའོ་འི་དགའ་བའི་སྒྲས་ཞེས་པ་དང་སྒྱུ་མའི་སྒྲས་ཞེས་པ་ནི་རྡོ་རྗེ་དང་པདྨ་གཉིས་སྲུབ་པའི་སྒྲའོ། །དེས་མཆོག་༼རུས་སྦལ་གྱི་མགུལ་བ་ལ་ཡང་ཟེར། ༽ཏུ་དགའ་བའི་བདེ་བ་ཉམས་སུ་

མྱོང་བ་ནི་འོད་གསལ་ལྷན་ཅིག་སྐྱེས་པའི་ཡེ་ཤེས་ཉམས་སུ་མྱོང་བས། ཕུང་པོ་དང་ཁམས་དང་སྐྱེ་མཆེད་ཀྱི་ངོ་བོ་ཉིད་སྤྱི་བོ་ནས་བརྩམས་ཏེ། དྲི་མ་མེད་པའི་ཆར་གྱི་རྒྱུན་བཞིན་དུ་བཞུས་ལ་བྱང་ཆུབ་ཀྱི་སེམས་ཀྱི་ངོ་བོ་ཉིད་དུ་འཛག་
པས། ཡུམ་གྱི་ཆོས་འབྱུང་བའི་ནང་དུ་ཡང་དག་པར་བཞག་སྟེ། ཐིག་ལེ་དེས་འདོད་ཆགས་ལ་སོགས་པ་ལ་སྤྱོད་པའི་སེམས་ཅན་རྣམས་རྣམ་པར་སྦྱངས་ནས། དཀྱིལ་འཁོར་གྱི་འཁོར་ལོར་གྱུར་པ་ཕྱིར་ཕྱུང་སྟེ། སྤྲོས་པས་མཛད་པ་མཛད་བསྡུས་
ཏེ་དཀྱིལ་འཁོར་དུ་འཁོད་པའི་རྗེས་སུ་སླར་ཡང་གཙོ་བོ་འོད་གསལ་བར་ཞུགས་ནས་རྣམ་པར་རྟོག་པ་མེད་པ་ཉིད་དུ་གྱུར་ཏོ། །བཤད་མ་ཐག་པའི་དོན་འདི་ཉིད་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ། འདོད་
ཆགས་ཐམས་ཅད་ཉེ་བར་ལོངས་སྤྱོད་པའི་དབལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་བཙུན་མོ་དེ་དག་ལ་དམ་ཚིག་གི་འཁོར་ལོས། འདོད་པ་སྤྱོད་ཅིང་ཅང་མི་གསུང་བར་གྱུར་ཏོ། །ཞེས་བྱ་བ་གསུངས་
ཏེ། འདོད་པ་ཆགས་ཐམས་ཅད་ནི་རིག་མའི་གཟུགས་ལ་སོགས་པའི་ཡུལ་རྣམས་སོ། །དེ་རྣམས་ལ་ལོངས་སྤྱོད་པ་ནི་དེ་རྣམས་ཀྱི་རང་གི་ངོ་བོ་ཉིད་ཡིན་ལུགས་ཡོངས་སུ་ཤེས་པས་མིག་ལ་སོགས་པ་དང་མཉམ་པར་སྦྱོར་༼
ཆགས་ཞེས་པ་འགྱུར་གསར་གཉིས་ལ་མེད་དོ། །༽བསྟེ་ཡུལ་ལ་འགྲོ་བ་མི་འགོག་པར་ལོངས་སྤྱོད་པའོ། །དེའི་དཔལ་ནི་བདེ་སྟོང་མཉམ་པ་ཉིད་ཏེ། ཀུན་ཏུ་དགའ་བའི་བདེ་བའི་གནས་སྐབས་སོ། །ཏིང་ངེ་འཛིན་གང་ལ་དེ་སྐད་ཅེས་བྱ་བ་དེ་ལ་

སྙོམས་པར་ཞུགས་པ་ནི་བརྙེས་པའོ། །དེ་བཞིན་གཤེགས་པ་ནི་བདག་པོ་སྟེ། དེ་བཞིན་གཤེགས་པ་དེ་དག་ཐམས་ཅད་ཀྱི་བཙུན་མོ་དེ་དག་ནི་སྤྱན་ལ་སོགས་པབཞིའོ། །དམ་ཚིག་གི་འཁོར་ལོ་ཞེས་བྱ་བ་ནི། རྣམ་པར་སྣང་མཛད་ལ་སོགས་
པ་རིགས་བཞིའི་ངོ་བོ་ཉིད་ཀྱིས། སྤྱན་སོགས་ལ་འདོད་པ་སྤྱོད་ཅིང་རོལ་བར་མཛད་ནས་མི་གསུང་བར་གྱུར་པ་སྟེ། ཆོས་སྟོན་པ་ལ་སོགས་པའི་བྱ་བ་དང་བྲལ་ཞིང་ཡེ་ཤེས་ཀྱི་ཕྱག་རྒྱ་དང༌། ལྷན་ཅིག་སྙོམས་པར་ཞུགས་ནས་བཞུགས་
སོ་ཞེས་བྱ་བའི་བར་དུ་སྟེ་ཐ་ཚིག་གོ་འོ།། ༈ དེ་ནས་ཞེས་བྱ་བ་ནི་བཅོམ་ལྡན་འདས་ཡེ་ཤེས་ཀྱི་ཕྱག་རྒྱ་ལ་སྙོམས་པར་ཞུགས་པའི་འོག་ཏུའོ། །ནམ་མཁའི་དབྱིངས་འདི་དག་ཐམས་ཅད་ལ་དེ་བཞིན་གཤེགས་པ་༼
འབྲས་བུའི་སྐབས་ཀྱི་ཡུམ་སྤྱན་མ་ལ་སོགས་པ་ཡང་ཡེ་ཤེས་ཀྱི་ཕྱག་རྒྱར་བཤད་པས། ཡེ་ཤེས་ཀྱི་ཕྱག་རྒྱ་ལ་ཡེ་ཤེས་ཀྱི་སྐུར་གྱུར་པའི་ལྷ་མོ་གཅིག་དང༌། རྟོག་པས་ལྷ་མོར་བསྐྱེད་པ་གཉིས་ཤེས་པར་བྱའོ། །༽ཐམས་ཅད་ཀྱི། སྐུ་དང་གསུང་དང་ཐུགས་ཀྱི་རྡོ་རྗེའི་
དམ་ཚིག་གི་ཁུ་བས་ཡོངས་སུ་གང་སྟེ། བུམ་པ་རྡོ་རྗེ་ཆུས་གང་བ་ལྟར་གནས་པར་གྱུར་ཏོ། །ཞེས་བྱ་བ་ནི་ནམ་མཁའི་གཏོས་འདི་དེ་བཞིན་གཤེགས་པ་ཐམས་ཅད་ཀྱི་སྟེ། རྡོ་རྗེ་འཆང་ཆེན་པོའི་ངོ་བོ་ཉིད་དུ་གྱུར་པའི་སྐུ་རྡོ་རྗེ་༼
འཁོར་ལོས་ཟེར། ༽སོགས་རྡོ་རྗེ་གསུམ་དང་ཡང་དག་པར་ལྡན་པ། དམ་ཚིག་སྟེ་རྣམ་པར་སྣང་མཛད་ལ་སོགས་པ་དེ་བཞིན་གཤེགས་པའི་འཁོར་ལོ་སྟེ་ཚོགས་ཀྱིས། ཡོངས་སུ་གང་ཞིང་ཏིལ་གྱི་གང་བུ་བཞིན་དུ་བར་

མཚམས་མེད་པར་གྱུར་ལ། བུམ་པ་རྡོ་རྗེ་ཆུས་གང་བ་ལྟར་ཞེས་པ། མཆོག་ཏུ་དགའ་བསྟེ་འདོད་པ་ཐམས་ཅད་རྫོགས་པར་བྱེད་པའི་བུམ་པ་བཟང་པོ་རྡོ་རྗེའི་ཆུས་གང་བ་བཞིན་དུ་བར་མཚམས་མེད་པར་གནས་
ཤིང་མི་གཡོ་བར་གྱུར་ཏོ་ཞེས་བྱ་བའི་དོན་ཏོ།། ༈ སྔར་བཤད་པ་དེ་ལྟར་བཅོམ་ལྡན་འདས་ཀྱིས་ཡེ་ཤེས་ཀྱི་ཕྱག་རྒྱ་དང་སྙོམས་པར་ཞུགས་པས་འགྲོ་བའི་དོན་མཛད་པ་བསྟན་པར་བྱ་བའི་ཕྱིར། དེ་ནས་རྡོ་རྗེ་ནམ་མཁའི་
དབྱིངས་འདི་ན་གང་སེམས་ཅན་སྐུ་གསུམ་གྱི་དམ་ཚིག་ལས། ཡང་དག་པར་བྱུང་བ་དེ་རྣམས་རྡོ་རྗེ་དབལ་གྱིས་རེག་ནས། ཐམས་ཅད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྡོ་རྗེ་གསུམ་གྱི་ཡེ་ཤེས་
ཅན་དུ་གྱུར་ཏོ་ཞེས་བྱ་བ་གསུངས་སོ། །འདིའི་དོན་ནི་འདི་ཡིན་ཏེ། རྡོ་རྗེ་ནམ་མཁའི་དབྱིངས་ནི་ཁམས་གསུམ་གྱི་གནས་ན་སྟེ་དེ་ན་གནས་པའི་གང་སེམས་ཅན་རྣམས་སོ། །སྐུ་གསུམ་གྱི་དམ་ཚིག་ལས་ཡང་དག་
པར་བྱུང་བ་ནི་རྡོ་རྗེ་གསུམ་གྱི་ངོ་བོ་ཉིད་དོ། །རྡོ་རྗེ་དབལ་གྱིས་ཞེས་བྱ་བ་ནི། རྡོ་རྗེ་འཆང་ཆེན་པོའི་དབལ་གྱིས་ཏེ། བདེ་བས་རེག་ཅིང་ཡུལ་དུ་བྱས་པས་སེམས་ཅན་ཐམས་ཅད་ཀྱིས་དེ་བཞིན་གཤེགས་པ་ཉིད་ཐོབ་པའོ། །རྡོ་རྗེ་གསུམ་
ནི་རྡོ་རྗེ་འཛིན་པ་ཆེན་པོའོ། །དེའི་ཡེ་ཤེས་༼རྡོ་རྗེ་འཆང་ཆེན་པོའི་བདེ་བས་རེག་ཅིང་ཟེར་ཏེ། ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་རེག་པའོ། །༽ནི་སྟོབས་བཅུ་དང་མི་འཇིགས་པ་བཞི་ལ་སོགས་པ་སྟེ། དེ་མྱོང་བར་གྱུར་

པའོ། །དེ་ནས་བརྩམས་ཏེ་ཞེས་བྱ་བ་ནི། རྡོ་རྗེའི་འོད་ཟེར་གྱིས་དབང་བསྐུར་བརྩམས་ནས་ཏེ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱིས་དབང་བསྐུར་བར་གྱུར་ནས། ཀུན་ཏུ་བཟང་པོ་ཀུན་ཏུ་བཟང་པོ་ཞེས་སྔོན་མ་བྱུང་བའི་དོན་
གྱི་མིང་ཅན་དུ་གྱུར་ཏོ།། ༈ དེ་ལྟར་སེམས་ཅན་ཐམས་ཅད་བྱང་ཆུབ་ཀྱི་སེམས་ཀྱི་ཡེ་ཤེས་ཀྱི་འོད་ཟེར་གྱིས་དབང་བསྐུར་བས་དབང་བསྐུར་ནས། གདུལ་བྱའི་སེམས་ཅན་རྣམས་ཀུན་ཏུ་བཟང་པོར་མཉམ་པ་ཉིད་དུ་བསྟན་༼
མཛད་པ་འདིས་འཁོར་བ་སྟོངས་པར་སྟོན་པ་མིན་གྱི། སེམས་ཅན་མཐའ་ཡས་པ་ཞིག་གོ་འཕང་དེ་ལ་བཀོད་པའོ། །༽པས་འཁོར་རྣམས་ཀྱིས་ཇི་ལྟར་སྨྲ་བར་གྱུར་པ་དེ་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེ་དེ་བཞིན་གཤེགས་
པས། དེ་བཞིན་གཤེགས་པ་དེ་དག་ཐམས་ཅད་ལ་འདི་སྐད་ཅེས་བཀའ་སྩལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཅེས་བོས་ནས་སེམས་ཅན་ཐམས་ཅད་དང་ཆོས་ཐམས་ཅད་བདེ་བ་ཆེན་པོའི་ངོ་བོ་ཉིད་དུ་རོ་གཅིག་པའི་ཀྱི་མཉམ་པ་ཉིད་མཐོང་ངམ། 
དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས། ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཡེ་ཤེས་ཀྱི་སྤྱོད་པ་
མཐོང་ལགས་སོ། །བདེ་བར་གཤེགས་པ་མཐོང་ལགས་སོ། །ཞེས་བྱ་བ་གསུངས་ཏེ། འདིར་དེ་བཞིན་གཤེགས་པ་ཐམས་ཅད་ནི་རྡོ་རྗེ་འཛིན་པ་ཆེན་པོའོ། །དེའི་རྡོ་རྗེ་ཡེ་ཤེས་ཀྱི་སྤྱོད་པ་ནི་རྡོ་རྗེ་འཆང་རང་གི་ཡེ་ཤེས་ཀྱི་ཕྱག་རྒྱ་དང་སྙོམས་

པར་འཇུག་པའི་བདེ་བ་ཉམས་སུ་མྱོང་བ་ཉིད་ཀྱིས། སེམས་ཅན་ཐམས་ཅད་ཀྱིས་ཀྱང་སྙོམས་པར་འཇུག་པའི་བདེ་བ་དེ་བདག་གིར་མཛད་པ་སྟེ་ཉམས་སུ་མྱོང་བར་མཛད་པའོ།། ༈ དེ་ལྟར་འཁོར་
གྱི་བཅོམ་ལྡན་འདས་རྣམས་ཀྱིས་རྡོ་རྗེ་ཡེ་ཤེས་ཀྱི་སྤྱོད་པ་ཉམས་སུ་མྱོང་བས་འོད་གསལ་དུ་ཞུགས་པར་མཛད་ནས། སླར་ཡང་སྙོམས་པར་འཇུག་པ་འོད་གསལ་དེ་ལས་བཞེངས་ནས། ཇི་ལྟར་ཐུགས་རབ་ཏུ་དགྱེས་པར་༼
བཅོམ་ལྡན་འདས་རྣམས་ཀྱིས་ཟེར། ༽གྱུར་པས་བཅོམ་ལྡན་འདས་ལ་མངོན་པར་གསོལ་བ། དེ་བསྟན་པར་བྱ་བའི་ཕྱིར། དེ་ནས་འཁོར་གྱི་བཅོམ་ལྡན་འདས་རྣམས་ཀྱིས་དེ་བཞིན་གཤེགས་པ་ཐམས་ཅད་ཀྱི་བཙུན་མོའི་བྷ་ག་འོད་
གསལ་དུ་ཞུགས་པ་ལས་མངོན་པར་བྱུང་ནས། བཅོམ་ལྡན་འདས་ཕྱག་ན་རྡོ་རྗེ་ཆེན་པོ་ལ་འདི་སྐད་ཅེས་གསོལ་ཏོ། །གང་འདོད་ཆགས་ཀྱི་ཡི་གེའི་ཚིག་གིས་སངས་རྒྱས་ཀྱི་བྱང་ཆུབ། རྗེས་སུ་རྟོགས་པར་བྱ་བ་དེ་ནི། བཅོམ་ལྡན་འདས་ངོ་མཚར་ཏོ། །
བདེ་བར་གཤེགས་པ་ངོ་མཚར་ཏོ། །ཞེས་བྱ་བ་གསུངས་ཏེ། གང་ཞེས་བྱ་བ་ནི་རྒྱུ་མཚན་གང་གི་ཕྱིར་རོ། །འདོད་ཆགས་ཀྱི་ཡི་གེའི་ཚིག་ཅེས་བྱ་བ་ནི། འདོད་ཆགས་ཀྱི་ཡི་གེའི་ཚིག་གིས་བསྟན་པའི་འདོད་ཆགས་ཀྱི་སྤྱོད་པ་ལ་སྤྱོད་པ་ཐམས་
ཅད་ཀྱིས་སངས་རྒྱས་ཀྱི་བྱང་ཆུབ་སྟེ། རྡོ་རྗེ་འཆང་ཆེན་པོ་ཉིད་དུ་རྗེས་སུ་ཆུད་ཅིང་ཐོབ་པ་གང་ཡིན་པ་དེ་ངོ་མཚར་རབ་ཏུ་ཆེ་བའོ།། ༈ དེ་བཞིན་གཤེགས་པ་རྣམས་ཀྱི་ངོ་མཚར་གྱི་ཚིག་སྟོན་པས་ཐོས་པ་སྟེ་གསན་ནས།

དེ་རྣམས་ཀྱི་འདོད་ཆགས་ལ་སོགས་པ་རང་བཞིན་རྣམ་པར་དག་པ་བསྟན་པས། འདོད་ཆགས་ཀྱི་ཆོས་ཀྱིས་བྱང་ཆུབ་འཐོབ་བམ་མི་འཐོབ་ཅེས་ཇི་ལྟར་སོམ་ཉི་མེད་པར་མཛད་པ་དེ་བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་༼
འདོད་ཆགས་ལ་སོགས་པ་དེ་རྣམས་ཀྱིས་ཟེར། ༽ཅད་ཀྱི་བདག་པོས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསུངས་སོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་དེ་སྐད་མ་ཟེར་ཅིག། དེ་ཅིའི་ཕྱིར་ཞེ་ན། ཆོས་ཐམས་ཅད་ནི་ནམ་
མཁའི་རྡོ་རྗེའི་དམ་ཚིག་དང་མཚུངས་པའི་ཕྱིར། ཆགས་སོགས་ཀྱི་ཆོས་ཐམས་ཅད་ཀྱི་དེ་ཁོ་ན་ཉིད་ལ་དཔྱད་ན་དེ་རྣམས་ནི་གཟུགས་ཀྱི་ཕུང་པོ་མ་ཡིན། ཚོར་བའི་ཕུང་པོ་མ་ཡིན། ཁམས་བཅོ་བརྒྱད་པོ་གང་ཡང་མ་ཡིན། སྐྱེ་མཆེད་བཅུ་གཉིས་པོ་གང་ཡང་
མ་ཡིན། འདོད་ཆགས་མ་ཡིན། ཞེ་སྡང་མ་ཡིན། གཏི་མུག་མ་ཡིན། ཆོས་དགེ་བ་མ་ཡིན། ཆོས་མ་ཡིན་པ་མི་དགེ་བ་མ་ཡིན་ཏེ་དེ་རྣམས་གང་༼འདི་དང་པ་ཚབ་ཀྱི་འགྱུར་ལ་ཕུང་པོ་ཕྱི་མ་གསུམ་མེད་ཀྱང༌། ཆག་འགྱུར་ལ་ཡོད་དོ། ། 
༽དུ་ཡང་མི་རྙེད་པའི་ཕྱིར་རོ་ནོ། །ཞེས་བྱ་བ་གསུངས་ཏེ། ནམ་མཁའི་རྡོ་རྗེའི་དམ་ཚིག། ནི་དེ་བཞིན་གཤེགས་པ་དྲུག་པ་སྟེ། ཇི་ལྟར་རྡོ་རྗེ་འཆང་ཆེན་པོས་ཆགས་སོགས་ཀྱི་ཆོས་ཐམས་ཅད་ཀྱི་དེ་ཁོ་ན་ཉིད་འོད་གསལ་དུ་ཐུགས་སུ་ཆུད་པ་དེ་བཞིན་དུ་ཆོས་ཐམས་ཅད་ཀྱི་
ཡིན་ལུགས་ཀྱང་རྡོ་རྗེ་འཆང་གི་རྟོགས་པ་དེ་དང་མཉམ་པ་སྟེ་འདྲ་བའི་ཕྱིར་ན་འདོད་ཆགས་ཀྱི་ཆོས་ཀྱིས་བྱང་ཆུབ་འཐོབ་པ་མི་སྲིད་པ་ལྟར་མཐོང་ནས། འདོད་ཆགས་ཀྱི་ཡི་གེའི་ཚིག་གིས་བྱང་ཆུབ་འཐོབ་པ་ཤིན་ཏུ་ངོ་མཚར་རོ་ཞེས་པ་དེ་སྐད་ཅེས་མ་ཟེར་ཅིག་ཅེས་ཐེ་ཚོམ་མེད་པར་

མཛད་པ་ཡིན་ཏེ། འདོད་ཆགས་དང༌། དེའི་འོད་གསལ་བ་གཉིས་ངོ་བོ་དབྱེར་མེད་པའི་ཕྱིར་རོ་སྙམ་དུ་དགོངས་པའོ། །གཟུགས་ཀྱི་ཕུང་པོ་མ་ཡིན་ཞེས་བྱ་བ་ལ་སོགས་པས་ནི། རྡོ་རྗེ་འཆང་དང་མཚུངས་པའི་དོན་འདི་ཉིད་སྤྲོས་ནས་སྟེ་རྒྱས་པར་
སྟོན་པ་ཡིན་ནོ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཅང་མི་གསུང་བར་གྱུར་ཏོ་ཞེས་བྱ་བ་ནི། དེ་བཞིན་གཤེགས་པས་ཆོས་ཐམས་ཅད་འོད་གསལ་བ་ཉིད་དུ་གསུངས་པའི་ཚིག་གི་རྗེས་ཐོགས་ཉིད་ལ་འོད་གསལ་མངོན་སུམ་དུ་བྱས་
ནས་བརྗོད་དུ་མེད་པའི་ཆོས་ཉིད་དེ་ཉིད་ལ། སྒོམ་ཞིང་བཞུགས་པར་གྱུར་པའོ་ཞེས་བྱ་བ་ནི་རྡོ་རྗེའི་ཚིག་གི་དོན་ཡིན་ནོ།། ༈ དེ་ལྟར་གསང་བ་འདུས་པའི་དོན་བསྟན་པ་ཡོངས་སུ་རྫོགས་ནས། འདུས་པ་དེས་འདུལ་བའི་སེམས་
ཅན་རྣམས་དེ་བཞིན་གཤེགས་པ་རྣམས་ལ་ཇི་ལྟར་ཡོངས་སུ་གཏད་པར་མཛད་པ་དེ་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་དེ་བཞིན་གཤེགས་པ་ཕྱག་ན་རྡོ་རྗེས། དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་དེ་རྣམས་
ལ་བཀའ་སྩལ་པ། ཁྱེད་རྣམས་ཀྱིས་འཇིག་རྟེན་གྱི་ཁམས་ཐམས་ཅད་དུ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་འདི་བསྒོ་བར་གྱིས་ཤིག། པ་ནི་འཛིན་དུ་ཆུག་ཅིག་པའོ། །དེ་ཅིའི་ཕྱིར་ཞེ་ན། ཕྱོགས་བཅུ་ན་གནས་
པའི་བྱང་ཆུབ་སེམས་དཔའ་དེ་དག་ཆོས་ཀྱི་རྣམ་གྲངས་འདི་ལ་སྐལ་བ་ཡོད་པའི་ཕྱིར་རོ། །ཞེས་བྱ་བ་གསུངས་ཏེ། སྐུ་དང་གསུང་དང་ཐུགས་རྡོ་རྗེ་འདི་བསྒོ་བར་གྱིས་ཤིག་ཅེས་བྱ་བ་ནི། རྡོ་རྗེ་འཛིན་པ་ཆེན་པོའི་ཏིང་ངེ་འཛིན་རྣམ་པ་གཉིས་དང༌། 

དེ་སྟོན་པར་བྱེད་པའི་རྒྱུད་ཀྱི་རྒྱལ་པོའོ། །དེ་ནི་ཆོས་ཀྱི་རྣམ་གྲངས་འདི་ལ་སྐལ་བ་དང་ལྡན་པའི་སེམས་ཅན། འདོད་ཆགས་ལས་བྱུང་བའི་བྱང་ཆུབ་ཀྱི་གནས་ཐོབ་པ་ལ་སྣོད་དུ་གྱུར་པའི་ཕྱིར། དེ་ལྟར་སྐལ་བ་ཡོད་པ་ཉིད་ཡིན་ནོ།། ༈ དེ་ལྟར་ཡུལ་
ལ་ཆགས་པའི་སེམས་ཅན་རྣམས་རྒྱུད་འདིའི་སྣོད་དུ་གྱུར་པར་བསྟན་ནས། མ་འོངས་པའི་སེམས་ཅན་ལ་ཡང་དག་པར་སྟོན་པར་འགྱུར་བའི་ཕྱིར། རྡོ་རྗེ་ཆོས་ནི་རྡོ་རྗེ་ཐེག་པ་སྟེ་དེ་ལ་དབང་བས་ན། ཕྱག་ན་རྡོ་རྗེ་ནི་རྡོ་རྗེ་ཆོས་སོ། །དེ་ལ་རྒྱུད་གཏད་པ་
བསྟན་པར་བྱ་བའི་ཕྱིར། དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་ཆོས་ལ་བཀའ་སྩལ་པ། རིགས་ཀྱི་བུ་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་དེ་ཁོ་ན་ཉིད་འདི་ཟུངས་ཤིག། ཁྱོད་ཀྱང་དེ་བཞིན་གཤེགས་
པ་ཐམས་ཅད་ཀྱིས་ཆོས་ཀྱི་དབང་ཕྱུག་རྡོ་རྗེ་ཞེས་བྱ་བར་དབང་བསྐུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་ཆོས་ཀྱིས་དེ་བཞིན་དུ་བགྱིའོ་ཞེས་གསོལ་ནས། ཅང་མི་སྨྲ་བར་གྱུར་ཏོ། །ཞེས་བྱ་བ་གསུངས་སོ། །འདིའི་
དོན་ནི་འདི་ཡིན་ཏེ། དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་དེ་ཁོ་ན་ཉིད་དེ། དེ་བཞིན་གཤེགས་པ་ཐམས་ཅད་ལས་གཅིག་ནས་གཅིག་ཏུ་བརྒྱུད་དེ་འོངས་པ། འདའ་བར་མི་བྱ་བའི་དམ་ཚིག་གི་དེ་ཁོ་ན་ཉིད་སྐུ་དང་གསུང་དང་
ཐུགས་ཀྱི་གསང་ཆེན། གསང་བ་འདུས་པའི་ཚུལ་འདི་ད་ལྟར་ངས་བཤད་པ་ཁྱོད་ཀྱིས་ཡིད་ལ་ཞོག་ལ་ཟུངས་ཤིག། གང་གི་ཕྱིར་ན་རྣམ་པར་སྣང་མཛད་ལ་སོགས་པས། དེ་བཞིན་གཤེགས་པ་ཐམས་ཅད་ཀྱིས་ཏེ། གཞུང་

དུ་བྱས་པའི་བསྟན་པའི་ཆོས་ཐམས་ཅད་དེ། གསང་སྔགས་ཀྱི་ཆོས་དེ་རྣམས་ལ་སྤོབས་པ་དཔག་ཏུ་མེད་པ་དང་ལྡན་པས་ན་དབང་ཕྱུག་སྟེ་གཙོ་བོར་དབང་བསྐུར་ཞིང་རྗེས་སུ་གནང་བ་སྟེ། རྡོ་རྗེ་ཐེག་པའི་བསྟན་པ་འདི་དག་
ལ་ནི་གསུང་གི་གསང་བ་རྣམས་ལ་ཕྱག་ན་རྡོ་རྗེ་རྡོ་རྗེ་སྟེ་གསང་སྔགས་ཀྱི་གཙོ་བོ་སྟེ་བདག་པོ་ཡིན་པའི་ཕྱིར་རོ། །སེམས་དཔའ་ཆེན་པོ་ཅང་མི་སྨྲ་བར་གྱུར་པ་ནི། དེ་བཞིན་གཤེགས་པའི་༼མཛད་ཚུལ་ནི། ལག་ན་རྡོ་རྗེ་དབང་བསྐུར་བའི་
རྒྱུད་ལས། རྡོ་རྗེའི་དཀྱིལ་འཁོར་ཆེན་པོ་བྲིས་ནས། ལག་ན་རྡོ་རྗེ་དབང་ཆེན་པོ་བསྐུར་བས། བྱང་ཆུབ་སེམས་དཔའ་ཀུན་ཏུ་བཟང་པོ་དབང་བསྐུར་བ་ནས་དེ་ཉིད་ལ་བསྟན་པ་གཏད་དོ། །ཞེས་གསུངས་པ་ལྟར་རོ། །ཤཱནྟི་པ་དང་སྐལ་ལྡན་གྲགས་པས་ཀྱང་ཕྱག་རྡོར་ལ་རྒྱུད་གཏད་པར་བཤད་དོ། །རྒྱ་
གར་བའི་སློབ་དཔོན་ཁ་ཅིག་རྡོ་རྗེ་ཆོས་ནི་འཇིག་རྟེན་དབང་ཕྱུག་ལ་བཞེད་དོ། །༽གསུང་ཇི་ལྟ་བ་བཞིན་དུ་ཁས་བླངས་པའི་ཕྱིར་རོ།། ༈ རྒྱུད་གཏད་པའི་འོག་ཏུ་ཉན་པ་པོའི་འཁོར་བརྗོད་དུ་མེད་པའི་སངས་རྒྱས་ཀྱི་ཞིང་གི་རྡུལ་ཕྲ་རབ་
དང་མཉམ་པའི་དེ་བཞིན་གཤེགས་པ་རྣམས་ཀྱིས་ཅི་ཞིག་མཛད་ཅེ་ན། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔའི་ཡི་གེ་རྡོ་རྗེ་གསུམ་ལ་རང་གི་སྐུ་དང་གསུང་དང་ཐུགས་ཞུགས་པར་གྱུར་ཏོ། །
ཞེས་བྱ་བ་གསུངས་སོ། །འདི་སྐད་སྟོན་པར་འགྱུར་ཏེ། རིགས་ལྔ་དང་ལྡན་པའི་སྤྲུལ་པའི་སྐུ་དཔག་ཏུ་མེད་ཅིང་མཐའ་ཡས་པའི། སངས་རྒྱས་དང་བྱང་ཆུབ་སེམས་དཔའ་རྣམས་དང༌། ཁྲོ་བོའི་རྒྱལ་པོ་དང་ལ་སོགས་པས་གཤེགས་པ་

དང་སེམས་མ་དང་ཁྲོ་མོ་ཐམས་ཅད་ཀྱི་རང་གི་སྐུ་གསུང་ཐུགས་ཐམས་ཅད་རྡོ་རྗེ་སེམས་དཔའི་ཡི་གེ་གསུམ་ལ་ཞུགས་པ་སྟེ། རྣམ་པར་སྣང་མཛད་དང༌། འོད་དཔག་ཏུ་མེད་པ་དང་མི་བསྐྱོད་པ་ཉིད་ཐོབ་པར་གྱུར་ཏོ་ཞེས་བྱ་བའི་བར་དུའོ། །དེ་ལ་དེ་བཞིན་གཤེགས་པ་
རྣམ་པར་སྣང་མཛད་ནི་ཁམས་གསུམ་ཐམས་ཅད་ཀྱི། སྐུ་རྡོ་རྗེའི་ངོ་བོ་ཉིད་དུ་ཇི་ལྟར་གྱུར་པ་དེ་བསྟན་པར་བྱ་བའི་ཕྱིར། དེ་ནས་བཅོམ་ལྡན་འདས་དེ་བཞིན་གཤེགས་པ་སྐུ་རྡོ་རྗེ་རྣམ་པར་སྣང་མཛད། ཅེས་བྱ་བ་ལ་སོགས་པ་གསུངས་ཏེ། 
སྲིད་པ་གསུམ་གྱི་གནས་འདི་ན་སྒོ་ང་ལས་སྐྱེས་པ་ལ་སོགས་པ་སྐྱེ་གནས་བཞིས་བསྡུས་པའི་སེམས་ཅན། མཆོག་དང་འབྲིང་དང་ཐ་མ་པའི་ཚོགས་རྣམས་ཀྱི་ལུས་གང་ཡིན་པ་དེ་ནི་རྣམ་པར་སྣང་མཛད་དོ། །ཞེས་བྱ་བ་འདིའི་དོན་ནི་ཁམས་གསུམ་
ཐམས་ཅད་ཀྱི་ལུས་རྡོ་རྗེ་ལ་གནས་ཤིང་ཞེས་བྱ་བ་འདིས་སྟོན་ཏོ། །སེམས་ཅན་རྣམས་ཀྱི་ལུས་དང་རྣམ་པར་སྣང་མཛད་ནི་རྟེན་ཏེ་རྒྱུ་དང་བརྟེན་པ་སྟེ་འབྲས་བུ་ཉིད་དུ་སྟེ་དེ་ཁོ་ནར་མེད་ཅིང༌། དེ་བཞིན་དུ་སྤངས་རྟོགས་རྫོགས་པའི་ལུས་དང་མ་རྫོགས་པའི་
ལུས་དག་ནི་དེ་ཁོ་ན་ཉིད་དུ་དབྱེར་མེད་པར་བསྟན་པར་བྱ་བའི་ཕྱིར། དེ་བཞིན་གཤེགས་པ་ཐམས་ཅད་ཀྱི་སྐུ་གཉིས་མཉམ་པ་ཉིད་དེ་རང་བཞིན་གྱིས་གྲུབ་པས་སྟོང་ཡང་དེར་སྣང་བའི་སྒྱུ་མ་ལྟ་བུའི་མཉམ་པ་ཉིད་ལ་
དམིགས་ནས་ཅང་མི་གསུང་བར་གྱུར་ཏོ། །དེ་བཞིན་དུ་༼ཞེས་པ་ནི་ཁམས་གསུམ་པའི་བཤད་པ་དང༌། དེ་དག་གི་ངག་དང་སྣང་མཐའ་གཉིས་རྟེན་དང་བརྟེན་པར་མེད་པ་དང༌། རྫོགས་པ་དང་མ་རྫོགས་པའི་ངག་དབྱེར་མེད་པ་དང༌། གསུང་མཉམ་པ་ཉིད་ཀྱི་བཤད་པ་རྣམས་རྣམ་

སྣང་ལ་བཤད་པ་བཞིན་དུ་ཤེས་པར་བྱ་ལ། མི་བསྐྱོད་པ་ལ་ཡང་མི་འདྲ་བར་བཤད་པ་དངོས་སུ་བྱུང་བ་མ་གཏོགས་པ་དེ་དང་འདྲའོ། །༽ཁམས་གསུམ་པའི་སེམས་ཅན་ཐམས་ཅད་ཀྱི། ངག་གང་ཡིན་པ་དེ་ནི་འོད་དཔག་ཏུ་མེད་པའོ། །
ཞེས་བྱ་བའི་དོན་ནི་ངག་རྡོ་རྗེ་ལ་གནས་ཞེས་པ་འདི་ཡིན་ཏེ། དེ་ནས་གསུང་རྡོ་རྗེ་དེ་བཞིན་གཤེགས་པ། ཁམས་གསུམ་ཐམས་ཅད་ཀྱི་ངག་རྡོ་རྗེ་ལ་གནས་ཤིང༌། ཞེས་བྱ་བས་བསྟན་ཏོ། །དེ་བཞིན་དུ་སེམས་ཅན་ཐམས་ཅད་ཀྱི་སེམས་གང་ཡིན་
པ་དེ་མི་བསྐྱོད་པའོ། །ཞེས་བྱ་བའི་དོན་ནི་སེམས་རྡོ་རྗེ་ལ་གནས་ཤིང་ཞེས་པ་འདི་ཡིན་ཏེ། དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཁམས་གསུམ་ཐམས་ཅད་ཀྱི་སེམས་རྡོ་རྗེ་ལ་གནས་ཤིང༌། ཞེས་བྱ་བའི་རྡོ་རྗེའི་ཚིག་གིས་སྟོན་ཏོ། །དེ་བཞིན་
གཤེགས་པ་ཐམས་ཅད་ཀྱི་ཐུགས་གང་ཡིན་པ་དང༌། སེམས་ཅན་ཐམས་ཅད་ཀྱི་སེམས་གང་ཡིན་པ་གཅིག་པ་ཉིད་དུ་བསྟན་པར་བྱ་བའི་ཕྱིར། དེ་བཞིན་གཤེགས་པ་ཐམས་ཅད་ཀྱི་ཐུགས་མཉམ་པ་ཉིད་དུ་གྱུར་པས། བདེན་པ་གཉིས་
གཉིས་སུ་མེད་ཅིང་གཅིག་པ་ཉིད་ཟུང་འཇུག་ལ་དམིགས་པར་མཛད་ནས་ཅང་མི་གསུང་བར་གྱུར་ཏོ། །ཞེས་མཐར་ཐུག་པ་སྟེ་མཐར་ཕྱིན་པ་གསུངས་པ་ཡིན་ནོ། །༼སྐབས་འདིར་རྩ་བའི་རྒྱུད་ཀྱི་མཐར་སྨྲས་པ་ཞེས་པ་ཞིག་ཡོད།། ༈ འདིར་ཟླ་བའི་
སློབ་མས་ཞུ་བ་བྱེད་པའི་ཚུལ་ཡིན་པས་སློབ་དཔོན་༼སྐལ་ལྡན་གྲགས་པས། སློབ་དཔོན་ནི་ཀླུ་སྒྲུབ་དང༌། དྲིན་གྱིས་ནི་དེས་རྗེས་སུ་བཟུང་བས། ཟླ་བ་གྲགས་པ་རྒྱུད་དོན་ལ་ཐེ་ཚོམ་དང་བྲལ་བར་འཆད་པ་ནི་ཤིན་ཏུ་མི་རིགས་ཏེ། དེ་ལྟར་ཡིན་ན་ཐེ་ཚོམ་གཞན་ཡོད་པ་གཅོད་པར་ཞུ་བ་

པོ་ཡང༌། ཟླ་གྲགས་ལ་བྱ་དགོས་པར་འགྱུར་བས་ཤིན་ཏུ་མ་འབྲེལ་བར་འགྱུར་བའི་ཕྱིར་དང༌། སྤྱོད་བསྡུས་ལས་ཀྱང༌། བསྟན་བཅོས་མཛད་པ་པོ་ལ་སློབ་མས་དྲི་བའི་ཚུལ་དུ་མཛད་པའི་དྲི་བ་འདི་འདྲའི་རིགས་མང་དུ་འབྱུང་བ་དང་འདྲ་བས། འགྲེལ་པ་མཛད་པ་པོའི་བཀའ་དྲིན་གྱིས་རྒྱུད་དོན་ལ་ཐེ་ཚོམ་ཆོད་ཀྱང༌།
ཐེ་ཚོམ་གཞན་ཞིག་ཡོད་པ་ཞུ་ཞེས་ཟླ་བའི་སློབ་མས་འདྲི་བའི་ཚུལ་ཡིན་པའི་ཕྱིར་རོ། །༽ཟླ་བའི་གྱི་ཞལ་སྔ་ནས་ཀྱིས། རྒྱུད་དོན་རྒྱ་ཆེར་འགྲེལ་གྱིས་བཤད་པའི་བཀའ་དྲིན་གྱིས་རྩ་རྒྱུད་ཀྱི་བརྗོད་བྱའི་དོན་རིམ་གཉིས་དང་རྒྱུད་འཆད་པའི་ཚུལ་
མཐའ་དྲུག་དང་ཚུལ་བཞི་དང་འཆད་ཚུལ་དེས་བཤད་པའི་དོན་གྱི་གཙོ་བོ་ཆོས་ཉིད་དེ་ཁོ་ན་ཉིད་ཟུང་འཇུག་ལ་སོམ་ཉི་སྟེ་ཐེ་ཚོམ་དང་བྲལ་མོད་ཀྱི། སྟེ་ཀྱང༌། ད་དུང་སོམ་ཉི་གཞན་འགའ་ཞིག་བདག་ལ་ཡོད་དེ། དེ་ཁྱེད་ལ་ཞུ་ཞེས་པའོ། །ཞུ་བ་དེ་ནི་རྩ་རྒྱུད་
མཐའ་དྲུག་གི་སྒོ་ནས་བཤད་དགོས་པ་ལ་རྒྱབ་ཀྱིས་ཕྱོགས་པ་སྟེ་དེ་ལྟར་ལེགས་པར་འཆད་མི་ཤེས་པའི་སྔགས་པ་རྣམས། སྒྲ་ཇི་བཞིན་དུ་གསུངས་པའི་ཚིག་ལ་སྟེ་རྩ་རྒྱུད་ཀྱི་སྒྲས་ཟིན་གྱི་དོན་བཤད་པ་ཙམ་ལ་བརྟེན་ཏེ། རང་རང་གི་
སློབ་དཔོན་གྱི་མན་ངག་གིས་ཟླ་བ་དང་ཉི་མ་སོགས་ཀྱི་མངོན་པར་བྱང་ཆུབ་པ་རྣམ་པ་ལྔའི་རིམ་པས་ཡོངས་སུ་ནས་སློབ་པ་དང་ཞེས་སྦྱར་རོ་དང༌། དེ་བཞིན་དུ་སྦྱར་ཏེ་ཟླ་བ་དང་ས་བོན་དང་རྡོ་རྗེའི་རིམ་པའམ། ༼པ་ཚབ་ཀྱིས་ཟླ་བ་དང་རྡོ་རྗེའི་རིམ་པས་
སྲིད་པ་འབྱུང་བ། ཞེས་བསྒྱུར་ཡང༌། འགྱུར་རྙིང་དང་ཆག་གིའམ་ཞེས་བསྒྱུར་བ་དག་སྟེ། རྡོར་སེམས་ཀྱི་སྒྲུབ་ཐབས་ལས། རྡོ་རྗེ་སློབ་དཔོན་ཁ་ཅིག་ཟླ་བ་དང་རྡོ་རྗེའི་རིམ་པས་རྡོ་རྗེ་སེམས་དཔའ་རྫོགས་པར་རྟོག་གོ། ཁ་ཅིག་ནི་སྲིད་པ་སྐྱེ་བའི་རིམ་པས་སོ། །ཞེས་དེ་གཉིས་ལུགས་སོ་སོར་བཤད་

པའི་ཕྱིར་རོ། ༽འཆི་སྲིད་དང་བར་སྲིད་དང་སྐྱེ་བའི་སྲིད་པ་གསུམ་འབྱུང་བ་དང་མཐུན་པར་སྐྱེད་པའི་རིམ་གྱིས་ཡོངས་སུ་བརྟགས་པའི་ལྷའི་རྣལ་འབྱོར་ལ་སློབ་པ་དང༌། ༼འདིར་སློབ་པ་དང་ཞེས་པ་དང༌། སློབ་པ་སྟེ་ཞེས་འབྱུང་ཡང༌། 
ལྷའི་རྣལ་འབྱོར་ལ་གོམས་པར་བྱེད་མོད་ཀྱི་ཞེས་འབྱུང་བ་ལེགས་ཏེ། དེ་ལྟར་བྱེད་མོད་ཀྱང་མཐའ་དྲུག་གི་སྒོ་ནས་མ་བཤད་པའི་གནད་ཀྱིས་ཟུང་འཇུག་གི་གནད་མི་རྙེད་ཅེས་པའི་དོན་ཡིན་པའི་ཕྱིར་རོ།། ༈ ཡོངས་སུ་དག་པའི་ལྷའི་རྣལ་འབྱོར་ཟུང་དུ་འཇུག་པ་ཡང་
བདེན་པར་འཛིན་པའི་རྟོག་པ་ཐམས་ཅད་ལས་འདས་པ་སྟེ་ཟད་པར་སྤངས་པ་ལམ་འདིའི་རྣལ་འབྱོར་པ་ཟུང་འཇུག་ཐོབ་པ་སོ་སོ་རང་གིས་མངོན་སུམ་དུ་རིག་པ། དེའི་རང་གི་ངོ་བོ་དང་སྒྲུབ་ཚུལ་མཐའ་དག་པ་ནི་སངས་རྒྱས་རྣམས་ཀྱི་སྤྱོད་ཡུལ་དུ་གྱུར་པ་ནོར་བུ་རིན་
པོ་ཆེ་སྣོད་གང་གི་ནང་དུ་འཇོག་པའི་སྣོད་ལ་རིན་པོ་ཆེའི་ཟ་མ་ཏོག་ཅེས་ཟེར་བས་སྒྲུབ་པ་པོའི་ཕུང་པོ་རིན་པོ་ཆེའི་ཟ་མ་ཏོག་དང་འདྲ་བའི་གི་ནང་ན་ཡེ་ཤེས་སེམས་དཔའི་ཚུལ་གྱིས་གནས་པ། ཡོད་པ་སྲིད་པའི་མཐའ་དང་མེད་པ་ཞི་རྐྱང་གི་མཐའི་ཕྱོགས་གཉིས་
དང་བྲལ་བ། རྒྱུད་ཀྱི་ཡི་གེ་སྟེ་ཚིག་ཟིན་ཙམ་གྱི་དོན་བཤད་པའི་རྗེས་སུ་འབྲང་བ་རྣམས་དང༌། རྒྱུད་མཐའ་དྲུག་གིས་འཆད་པའི་མན་༼སྟེ་ཀླུ་བྱང་གིས་ཀྱང་ཡང་དག་མགོན་པོས་དེ་ཉིད་ནི། །འབད་པས་སྦས་ནས་ཕུང་པོ་ཡི། །རིན་ཆེན་ཟ་མ་ཏོག་ཏུ་བཞག། ཅེས་གསུངས་སོ། །
༽ངག་མེད་པ་རྟོག་གེ་བ་རྣམས་ཀྱིས་ཇི་ཙམ་བརྟགས་ཤིང་དཔྱད་པའི་ཡུལ་མ་ཡིན་པ། རྩ་རྒྱུད་མཐའ་དྲུག་དང་ཚུལ་བཞིས་བཤད་རྒྱུད་ལ་བརྟེན་ནས་ལེགས་པར་འཆད་པའི་བླ་མའི་མན་ངག་འབའ་ཞིག་ལས་ཤེས་པར་བྱ་བ་སྟེ།། ༈ སྔར་བཤད་པའི་ཁྱད་པར་

བདུན་དང་ལྡན་པ་འདི་ལྟ་བུའི་ལྷའི་དེ་ཁོ་ན་ཉིད་དེ་བཞིན་གཤེགས་པ་ཡོངས་སུ་མྱ་ངན་ལས་འདས་ཤིང༌། ཕྱག་ན་རྡོ་རྗེ་ལ་སོགས་པ་སྡུད་པ་པོ་རྣམས་ཀྱང༌། འཇིག་རྟེན་འདིར་གདུལ་བྱའི་སྣང་ངོར་མེད་པར་གྱུར་པའི་ཕྱི་མའི་དུས་ན། སངས་རྒྱས་ཀྱིས་
ཡང་དག་པར་བཤད་པ་འདི་རྒྱུན་མི་འཆད་པར་སུ་ཞིག་གིས་སྟོན་པར་འགྱུར། ༼ཞེས་ཞུས་སོ། །རྩ་རྒྱུད་ལ་དོན་ཟབ་མོ་དུ་མ་ཞིག་ཡོད་ཀྱང་སྒྲས་ཟིན་ཙམ་གྱི་བཤད་པ་ལ་བརྟེན་ན། དག་པའི་སྒྱུ་མ་ཟུང་འཇུག་མི་རྙེད་པ་དང་། དེ་ཉིད་མ་འོངས་པ་ན་སུས་སྟོན་འདྲི་བ་ནི། རླུང་
སེམས་གཉིས་ཙམ་ལས་བསྒྲུབས་པའི་སྒྱུ་མའི་སྐུ་འོད་གསལ་དུ་ཞུགས་པའི་འོད་གསལ་གྱི་རླུང་སེམས་གཉིས་ཙམ་ལས་དག་པའི་སྒྱུ་མའི་སྐུར་འཁྲུངས་པའི་སྒྱུ་ལུས་དང༌། ལྷན་སྐྱེས་ཀྱི་བདེ་བ་ཆེན་པོས་དེ་ཁོ་ན་ཉིད་མངོན་སུམ་དུ་རྟོགས་པའི་འོད་གསལ་གཉིས་ངོ་བོ་གཅིག་ཏུ་སྦྱོར་བའི་ཟུང་
འཇུག་ནི་རྟོགས་དཀའ་བའི་མཐར་ཐུག་པ་ཡིན་པས་དེ་ཉིད་སུས་སྟོན་ཞུས་པ་ཡིན་ཏེ། འདིའི་མཐའ་གཅོད་པ་གཞན་དུ་བཤད་པ་ལས་ཤེས་པར་བྱའོ། །༽གདུལ་བྱའི་སེམས་ཅན་རྣམས་ཀྱི་རྒྱུད་ལ་རྒྱུན་མི་འཆད་པར་ཇི་ལྟར་འཇུག་པར་འགྱུར། །
༈ དྲི་བ་དེའི་ལན་སྨྲས་པ་མ་འོངས་པའི་དོན་འདི་ནི། ལང་ཀར་གཤེགས་པའི་མདོ་ལས། དེ་བཞིན་གཤེགས་པ་ལ་མཚན་གཞན་བྱང་ཆུབ་སེམས་དཔའ་བློ་གྲོས་ཆེན་པོ་དོན་བྱང་ཆུབ་སེམས་དཔའ་འཇམ་དཔལ་གྱིས་ཞུས་པ་དེ་
འདིར་བསྟན་པར་བྱ་སྟེ། མན་ངག་དམ་པ་མེད་པའི་རྟོག་གེ་རྣམས་ཀྱི་ཡུལ་མིན་པ། །འཕགས་པ་སོ་སོ་རང་གིས་རིག་པའི་ཡེ་ཤེས་ནི། །ཕྱི་མའི་དུས་སུ་གྱུར་པ་ན། །མགོན་པོ་ཞེས་བོས་ནས་གང་ཟག་སུ་ཞིག་གིས་

འཛིན་པ་དང་སྟོན་པར་འགྱུར་བ་གསུངས། །བདེ་གཤེགས་མྱ་ངན་འདས་པའི་འོག། ཏུ། ལོ་བཞི་བརྒྱའི་དུས་དག་འདས་ནས་འབྱུང་བ་ནི། །གང་ཞིག་རྒྱལ་བའི་བསྟན་པའི་སྙིང་པོ་འཛིན་པར་འགྱུར་བ་དེ་
ནི་ཏེ། །བདག་གིས་བཤད་ཀྱི་བློ་གྲོས་ཆེན་པོ་ཁྱོད་ཀྱིས་ཤེས་༼ཤིག་ཅེས་ཞུས་ཏེ་ཚིག་རྐང་གོང་མ་གཉིས་ཀྱིས་འདྲི་བ་ན། དེ་ཁོ་ན་ཉིད་ཀྱི་དོན་མཐར་ཐུག་པའི་ལྟ་བ་དང༌། སྔར་བཤད་པའི་ཟུང་འཇུག་གཉིས་ཀ་ལ་བསམས་ནས་དྲིས་སོ། །༽པར་བྱོས། །
ཤིག། རྒྱ་གར་གྱི་ལྷོ་ཕྱོགས་བཱཻ་དར་བ་ཞེས་པ་འཇག་མ་སྐྱེ་བའི་ཡུལ་དུ་ནི། །རྟེན་དགེ་སློང་དཔལ་ལྡན་ཞེས་བྱ་བ། །དེའི་མིང་འཇིག་རྟེན་ན་ཀླུ་ཞེས་བོད་པ་སྟེ། །གང་དུ་བཟུང་ན་ཕུང་བར་འགྱུར་བའི་ཡོད་པ་དང་མེད་པའི་ཕྱོགས་ཏེ་
མཐའ་གཉིས་འཇིག་པ། །སྟེ་སྤངས་པའི། ང་ཡི་བསྟན་པ་འཇིག་རྟེན་འདིར། །བླ་སྟེ་གོང་ན་མེད་པའི་ཐེག་ཆེན་གྱི་ལམ་མཐར་ཐུག་པ་འཇིག་རྟེན་༼ཞེས་པའམ་དེའི་མིང་ཡང་ན་ཀླུ་སྒྲུབ་སྟེ་ཞེས་པ་ལྟར་རོ། །༽འདིར་རབ་ཏུ་སྟེ་གསལ་
བར་བཤད་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བཅན་དུ་དེ་འགྲོའོ།། ༈ ཞེས་ལུང་བསྟན་པའི་རིམ་པ་འདིས་ན། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ཤིང་སྡུད་པ་པོ་རྣམས་མི་བཞུགས་ཀྱང༌། ༼
ཅེས་པ་ནི་མདོ་སྡེ་དང་རྒྱུད་སྡེའི་ཕྱོགས་གཉིས་ཀ་ལ་དགོངས་ནས་གསུངས་པའོ། །༽ཇི་སྲིད་དུ་འཇིག་རྟེན་དུ་དམ་པའི་ཆོས་གནས་པ་དེ་སྲིད་ཀྱི་བར་དུ། བླ་མེད་ཀྱི་རྡོ་རྗེ་ཐེག་པ་ལ་རྣལ་འབྱོར་ཆེན་པོའི་རྒྱུད་འདུས་པའི་ཀྱི་

ལུང་ལ་བརྟེན་ནས་བསྐྱེད་པའི་རིམ་པའི་གོ་རིམ་གྱིས་རྫོགས་པའི་རིམ་པ་རྟོགས་པར་བྱ་བའི་ཚུལ་ནི། འདི་དྲི་བ་དང་པོའི་ལན་ནོ། །སློབ་དཔོན་ཆེན་པོ་ཀླུ་སྒྲུབ་ཀྱི་ཞལ་སྔ་ནས་བརྩམས་པ་སྟེ་ཉེ་བར་བཟུང་ནས་ཕས་བསགས་པའི་ཏེ་གཏེར་ལ་བུ་
བརྒྱུད་ཀྱིས་ལོངས་སྤྱོད་པ་དང་འདྲ་བར། སློབ་དཔོན་རྣམས་གཅིག་ནས་གཅིག་ཏུ་བརྒྱུད་པའི་རིམ་གྱིས་རང་རང་གི་བླ་མའི་ཞལ་ནས། གསང་བ་འདུས་པ་པ་རྣམས་ཀྱིས་ཚེ་འདི་ཉིད་ལ་སངས་རྒྱས་ཉིད་དུ་འགྱུར་བའི་གང་ཟག་གི་རྒྱུད་ལ་
འཇུག་ཅིང་འཕོའོ།། ༈ དེ་ལྟར་ལུང་བསྟན་པའི་སློབ་དཔོན་ཆེན་པོ་དཔལ་ཀླུ་སྒྲུབ་ཀྱི་ཞལ་སྔ་ནས་ཀྱིས་ཉིད་ཀྱི་བཞེད་པའི་དོན་མཐར་ཐུག་པ་རྗེས་སུ་བརྙེས་ནས། གཞན་གྱི་དོན་རྗེས་སུ་སྒྲུབ་པའི་ཕྱིར་དུ་འཕགས་པ་མཆོག་གི་སོ་
སོར་རང་གི་རིག་པའི་ཡེ་ཤེས་ཀྱི་ཡུལ་དུ་གྱུར་པ་རྡོ་རྗེ་འཛིན་པ་རྡོ་རྗེ་འཆང་ཆེན་པོ་སྒྲུབ་པའི་ཐབས་སུ་གྱུར་པའི་ཏིང་ངེ་འཛིན་གཏན་ལ་འབེབས་པའི་གཞུང་རིམ་ལྔ་དང་མདོར་བྱས་སོགས་མིའི་འཇིག་རྟེན་དུ་བསྟན་ནས། ལྷ་དང་མིའི་
བདེ་བ་ལས་འདས་ཤིང༌། མུ་སྟེགས་དང་ཉན་ཐོས་དང་རང་སངས་རྒྱས་ཀྱི་བསམ་གཏན་དང༌། སྙོམས་པར་འཇུག་པའི་བདེ་བ་ཐམས་ཅད་ལས་འདས་ནས། སྲིད་པར་སྐྱེ་བ་དང་འགག་པ་སྟེ་འཆི་བ་དང་བྲལ་བའི་དེ་བཞིན་
གཤེགས་པའི་སྐུ། མཚན་དཔེའི་རྣམ་པ་ཐམས་ཅད་ཀྱི་མཆོག་དང་ལྡན་པ། སྐུ་བལྟ་བས་ཆོག་མི་ཤེས་པ་སྟོབས་བཅུ་དང་མི་འཇིགས་པ་ལ་སོགས་པ། སངས་རྒྱས་ཀྱི་ཡོན་ཏན་རྣམས་ཀྱིས་བརྒྱན་པ་བརྙེས་ནས། བདེ་བ་ཅན་དུ་

གཤེགས་ཏེ། སྐུ་ཡི་དབང་ཕྱུག་ལ་སོགས་པའི་ཡོན་ཏན་གྱི་དབང་ཕྱུག་བརྒྱད་དང་ལྡན་པས་བཞུགས་སོ། །༼འོ་ན་ལང་གཤེགས་ལས། ས་དང་པོ་བསྒྲུབས་ཏེ་བདེ་བ་ཅན་དུ་གཤེགས། ཞེས་པ་དང༌། འདིར་མངོན་པར་རྫོགས་
པར་སངས་རྒྱས་ནས་བདེ་བ་ཅན་དུ་གཤེགས་པར་བཤད་པ་གཉིས་འགལ་ལོ་སྙམ་ན། མི་འགལ་སྟེ། ཀུན་དགའ་བོ་མདོ་སྡེའི་ཕྱོགས་སུ་རྒྱུན་ཞུགས་སུ་བཤད་ལ། ཐམས་ཅད་གསང་བའི་རྒྱུད་ལས། ཀུན་ཏུ་བཟང་པོར་བཤད་པ་བཞིན་དུ་གདུལ་བྱའི་དགོས་པའི་དབང་དང༌། ཐེག་པ་ཕྱོགས་རེ་བའི་
དབང་དུ་བྱས་ནས་གསུངས་པའི་ཕྱིར་རོ། །སྤྲིན་ཆེན་ལས། མཐར་རབ་ཏུ་དང་བའི་འོད་ཅེས་བྱ་བའི་ཞིང་དུ་མཐར་འཚང་རྒྱ་བར་གསུངས་པ་དང་ཡང་མི་འགལ་ཏེ། ཤཱཀྱའི་རྒྱལ་པོ་ཚེ་ལོ་བརྒྱ་པའི་དུས་སུ་སངས་རྒྱས་པར་གསུངས་པ་དང༌། སྔོན་བསྐལ་པ་དུ་མའི་སྔོན་དུ་སངས་རྒྱས་པར་
གསུངས་པ་གཉིས་མི་འགལ་བ་དང་འདྲ་བའི་ཕྱིར་རོ།། ༈ དེ་ལྟར་ལུང་བསྟན་པ་དང་ལུང་མ་བསྟན་པ་གང་ཡིན་ནམ་སྙམ་པའི་ཐེ་ཚོམ་གྱི་རྣམ་པར་རྟོག་པ་བསལ་ལ། བཤད་པ་ཡང་དག་པ་དང་ལྟར་སྣང་བའི་ངོ་བོ་ཉིད་ལེགས་
པར་ཤེས་པས་མཐའ་དྲུག་གི་སྒོ་ནས་བཤད་པའི་ཕྱོགས་འདི་དང་སྒྲས་ཟིན་གྱི་དོན་ཙམ་གྱི་ཕ་རོལ་གྱི་གྲུབ་པའི་མཐའ་སྟེ་ལུགས་གཉིས་ཀྱི་ཁྱད་པར་གཉིས་ལེགས་པར་ངེས་པར་བྱའོ།། ༈ ་ནི་རྒྱུད་ཀྱི་གཞུང་ཉེ་བར་སྡུད་
པར་བྱེད་དེ། འདི་སྐད་བདག་གིས་ཐོས་པ་ཞེས་བྱ་བ་ལ་སོགས་པ། རྒྱུད་མ་ལུས་པར་རྒྱན་རྣམ་པ་བདུན་དང༌། ༼བདུན་བཤད་པའི་ཟེར། ༽བཤད་པའི་ཚུལ་གྱིས་སྟོན་པ་ལ་ཐོས་ནས། ༼རྩ་རྒྱུད་ལས། རྒྱན་བདུན་གྱི་བཤད་པ་

དངོས་སུ་མེད་ཀྱང་སྡུད་པ་པོས་རྒྱན་བདུན་གྱི་བཤད་པ་འཇུག་པར་མཁྱེན་པའོ། །༽དོན་དང་ཚུལ་དང་ཆོས་ཉིད་ཁོང་དུ་ཆུད་དེ། རིམ་པ་གཉིས་ཀྱི་མན་ངག་སྦྱིན་པ་སྔོན་དུ་འགྲོ་བས། རྒྱུད་སྡུད་པའི་དུས་ཀྱི་ཉན་པ་པོ་རྣམས་ལ་ཡང་དག་པར་བཤད་དེ། 
སྡུད་པར་བརྩམས་པའི་དོན་ཡོངས་སུ་རྫོགས་ནས། བདག་ཉིད་ཀྱིས་སྡུད་པར་དམ་བཅས་པའི་བསམ་པ་ཡོངས་སུ་རྫོགས་པར་སྟོན་པ་ནི། སྡུད་པར་བྱེད་པས་དེ་སྐད་ཅེས་བཀའ་སྩལ་ཏོ། །ཞེས་བྱ་བ་སྨྲས་ཏེ། གསང་བ་འདུས་པའི་རྒྱུད་
འདི་དེ་སྐད་ཅེས་བཀའ་སྩལ་པ་སྟེ། རྡོ་རྗེ་འཆང་ཆེན་པོ་བདེ་བ་ཆེན་པོས་རབ་ཏུ་བསྟན་པའོ།། ༈ དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་རྡོ་རྗེ་གསུམ་གཙོ་བོར་བྱས་ནས་གཅིག་ཏུ་ཞུགས་པ་
སྟེ། དེ་ཡང་རྒྱུད་གང་དུ་གསང་བ་གསུམ་པོ་རྣམས་ཀྱི་འདུས་པ་ནི་དེ་གསུམ་ཚོགས་པ་སྟེ། གསང་བ་འདུས་པའི་རྒྱུད་ཀྱི་རྒྱལ་པོ་དེར་དེ་བཞིན་གཤེགས་པ་ཐམས་ཅད་ཀྱི་དམ་ཚིག་དང༌། སྡོམ་པ་རྡོ་རྗེ་བྱིན་གྱིས་བརླབས་ཀྱི་རྒྱལ་པོ་
ཞེས་བྱ་བའི་ལེའུ་ཞེས་བྱ་བ་ལ། དེ་བཞིན་གཤེགས་པ་ཐམས་ཅད་ནི་རྣམ་པར་སྣང་མཛད་ལ་སོགས་པའི་རིགས་ལྔའོ། །རིགས་ལྔ་པོ་དེ་རྣམས་ཀྱི་དམ་ཚིག་ནི་ཉམས་སུ་བླང་བར་བྱ་བའི་དོན་བསྲུང་བ་དང་ལ་སོགས་པས་བཟའ་བ་
དང་བསྟེན་པའི་དམ་ཚིག་རིགས་ལྔས་བསྡུས་པའི་དམ་ཚིག་ལྔའོ། །སྡོམ་པ་ནི་ཉམས་སུ་བླང་བྱའི་དོན་དེ་ལ་ནན་ཏན་དུ་སྒྲུབ་པ་སྟེ། དེ་བཞིན་གཤེགས་པའི་རིགས་ལ་སོགས་པ་ལྔས་བསྡུས་པའི་སྡོམ་པ་ལྔའོ། །༼གཉིས་པོ་དེ་ནི་ཟེར། ༽དེ་ནི་དམ་

ཚིག་དང་སྡོམ་པ་གཉིས་པོ་སུ་མེད་ཅིང་འདའ་བར་བྱ་བ་མ་ཡིན་པས་ན་རྡོ་རྗེ་སྟེ་མི་ཕྱེད་པར་བྱ་བའོ། །དམ་ཚིག་དང་སྡོམ་པ་དེའི་བྱིན་གྱིས་བརླབས་ཀྱི་རྒྱལ་པོ་རྡོ་རྗེ་ནི་རྡོ་རྗེ་འཆང་ཆེན་པོའོ། །དེའི་མཚན་གྱི་རྣམ་གྲངས་ནི་རྡོ་རྗེའི་
རིགས་ལ་སོགས་པའི་རིགས་ཐམས་ཅད་ཀྱི་བདག་ཉིད་ཅན། ཐོག་མ་དང་ཐ་མའི་མཚམས་གཟུང་དུ་མེད་པ་དང་པོའི་སངས་རྒྱས། རིག་པ་ཆེན་པོའི་སྐྱེས་བུའི་གཟུགས། །༼རྡོ་རྗེ་ཞེས་པ་འདི་རྒྱུད་ལ་མེད་དོ། །༽ཡེ་ཤེས་ཀྱི་སྐུ། རང་བཞིན་གྱིས་
འོད་གསལ་བའི་བདག་ཉིད་ཅན། ས་གསུམ་གྱི་འཇིག་རྟེན་གསུམ་གྱི་བདག་ཉིད་ཅན། སྐུ་གསུམ་གྱི་བདག་ཉིད་ཅན། ཐེག་པ་གསུམ་གྱི་བདག་ཉིད་ཅན། འདས་པ་ལ་སོགས་པའི་དུས་གསུམ་གྱི་བདག་ཉིད་ཅན། རྡོ་རྗེ་གསུམ་གྱི་བདག་ཉིད་ཅན། 
བདེན་པ་གཉིས་ཀྱི་བདག་ཉིད་ཅན། ཞེས་བྱ་བ་ལ་སོགས་པ་དེ་བཞིན་གཤེགས་པ་དྲུག་པའི་མཚན་གྱི་རྣམ་གྲངས་མཐའ་ཡས་ཏེ། དམ་ཚིག་དང་སྡོམ་པ་དང་དེ་བྱིན་གྱིས་བརླབ་པ་དེ་སྟོན་པའི་གཞུང་བསྡུས་པ་མ་ལུས་པ་ནི། སྔ་མ་ལེའུ་དང་པོར་
བཤད་པ་བཞིན་དུ་གོས་དང་འདྲ་བའི་ཕྱིར་ན་ལེའུ་ཞེས་བྱའོ།། ༈ བདེ་བར་གཤེགས་པ་རྡོ་རྗེ་འཆང་གི་གསུང་དོན་ཤིན་ཏུ་ཕྲ་བ་སྟེ་རྟོགས་པར་དཀའ་བའི་རྣལ་འབྱོར་གྱི་རྒྱུད། དཔལ་འདུས་པའི་དོན་རྣམས་མཐའ་དྲུག་
གི་བཤད་པ་དང་བྲལ་བར་བཤད་ཀྱང་ངེས་པར་རྟོགས་པར་ནུས་སོ་ཞེས་གང་སྨྲ་བ། དེས་ནི་འདུས་པའི་དོན་ཟབ་མོ་རྣམས་ཀྱི་དེ་ཉིད་བློས་མཐོང་བ་སྟེ་རྟོགས་པ་མིན་གྱི་རྒྱུད་ཀྱི་ཡི་གེ་སྟེ་ཚིག་ཟིན་ཙམ་གྱི་དོན་བལྟ་

བ་སྟེ། རྟོགས་པ་ལ་བདག་གིས་འདུས་པའི་དོན་ཀུན་ཤེས་སོ་སྙམ་དུ་འཛིན་པ་ཙམ་ཡིན་ཏེ། དཔེར་ན་བྱིས་པ་ཆུང་ངུ་ལ་རྒན་པོས་ཟླ་བ་ལྟ་བ་སྟེ་བསྟན་པར་འདོད་ནས་སོར་མོ་མིག་སྔར་བཞག་སྟེ་རིམ་གྱིས་གྱེན་དུ་བཏེག་པ་ན་ཟླ་བ་ལ་མི་བལྟ་བར་སོར་མོ་ཁོ་ནའི་རྩེ་ལ་ལྟ་བ་ན་
སོར་མོས་མཚོན་པར་བྱ་རྒྱུའི་ཟླ་བ་ལ་མི་བལྟ་བར་མཚོན་བྱེད་ཀྱི་སོར་མོ་ལ་བལྟ་བ་དང་མཚུངས་སོ། །༼ཇི་ལྟར་མཚུངས་ན་རྩ་རྒྱུད་ཀྱི་དངོས་ཟིན་གྱི་དོན་ནི་སོར་མོ་དང་འདྲ་བར་མཚོན་བྱེད་དོ། །ཚིག་ཟིན་གྱི་དོན་དེས་མཚོན་པར་བྱ་བའི་ངེས་དོན་ནི་ཟླ་བ་དང་འདྲའོ། །རྡོ་རྗེ་འཆང་གི་ངེས་དོན་དེ་ལྟར་བསྟན་པར་
འདོད་ནས་ཚིག་ཟིན་གྱི་དོན་བསྟན་པ་ནི་རྒན་པོས་ཟླ་བ་བསྟན་པར་འདོད་ནས་སོར་མོས་མིག་ཁྲིད་པ་དང་འདྲ་བས། རྡོ་རྗེ་འཆང་གིས་གདུལ་བྱ་མཆོག་ལ་བསྟན་པར་བཞེད་པའི་སྐབས་དོན་གྱི་གཙོ་བོ་མི་རྙེད་པས་ངལ་བ་འབྲས་མེད་དུ་འགྲོའོ།། ༈ གཞན་ཡང་རྒྱལ་བ་སྐྱེས་
མཆོག་རྣམས་ཀྱིས་ཡེ་ཤེས་རྡོ་རྗེ་ཀུན་ལས་བཏུས་པ་སོགས་ལས་རྣམ་པར་བཤད་པའི་མཐའ་དྲུག་གི་བཤད་སྲོལ་གྱི་ལམ་གང་ཡིན་པ། །གང་ཞིག་གིས་འདུས་པའི་རྩ་རྒྱུད་འདི་དང་འདི་དང་འདྲ་བའི་རྒྱུད་ཀྱི་ཚུལ་གཞན་མ་ལུས་
པ་རྣམ་པར་འབྱེད་པར་བྱེད་པས་རྒྱུད་ཀྱི་མཐར་ཐུག་འདུས་པ་བཤད་པར་བྱས་པས། །ཟླ་བའི་ཞབས་བདག་གིས་དགེ་བ་གང་ཐོབ་པ་དེས་ནི་སྒྲོན་མ་འབར་བའམ། གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་
འདིའི་བཤད་པ་འཇིག་རྟེན་ན་རིང་དུ་གནས་ཤིང༌། །ཟག་པ་མེད་པའི་བདེ་བ་དམ་པའི་གནས་ཏེ་གོ་འཕང་མཆོག་གི་ཟླ་བའི་དཀྱིལ་འཁོར་རྫོགས་ལ་གསལ་བ་ལྟ་བུའི་བློ་དང་འགྲོ་བ་རྣམས་ནི་ལྡན་པར་ཤོག་ཅིག་

པའོ།། ༈ སྒྲོན་མ་གསལ་བར་བྱེད་པ་ཞེས་བྱ་བའི་རྒྱ་ཆེར་བཤད་པ་ལས། ལེའུ་བཅུ་བདུན་པ་མཐའ་དྲུག་གིས་བཤད་པའོ།། ༈ དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་
ཀྱི་གསང་བ་འདུས་པའི་༼འགྲེལ་པ་བརྩམས་པའི་དགེ་བ་སྒྲོན་གསལ་གྱི་བཤད་པ་རིང་དུ་གནས་པའི་དོན་དུ་བསྔོ་བ་མཛད་པས་ན། གསང་བ་འདུས་པ་འཕགས་པ་ཡབ་སྲས་ཀྱི་ལུགས་སུ་རྒྱུད་འཆད་པ་རྣམས་ཀྱིས། འགྲེལ་པའི་མཆོག་འདི་ཉིད་ཀྱི་སྟེང་ནས། འཇིག་རྟེན་གསུམ་
གྱི་རིན་པོ་ཆེ་གཅིག་པུ་དཔལ་གསང་བ་འདུས་པའི་དོན་རྣམས་ཕྱོགས་དུས་ཀུན་ཏུ་རྒྱས་པར་བྱའོ། །༽རྒྱ་ཆེར་བཤད་པ། སྒྲོན་མ་གསལ་བར་བྱེད་པ་ཞེས་བྱ་བ་སློབ་དཔོན་ཆེན་པོ་ནཱ་གཱ་རྫུ་ནའི་མན་ངག་ལ་བརྟེན་ཏེ། སློབ་དཔོན་ཟླ་བ་གྲགས་པས་མཛད་
པ་རྫོགས་སོ། །། །།། ༈ རྒྱ་གར་གྱི་མཁན་པོ་ཤྲཱ་དྷཱ་ཀ་ར་ཝརྨ་དད་བྱེད་གོ་ཆ་དང༌། ཞུ་ཆེན་གྱི་ལོ་ཙྪ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པ། རྒྱ་གར་གྱི་མཁན་པོ་ཤྲཱི་
དཔལ་ཛྙཱ་ནཱ་ཡེ་ཤེས་ཀ་ར་བྱེད་པ་པས་བཤད་ནས། བོད་ཀྱི་ཞུ་ཆེན་གྱི་ལོ་ཙྪ་བ་འགོས་ལྷས་བཙས་ཀྱིས་ཞུ་གཏུགས་གཡར་ཁྲལ་འཚལ་བའོ། །ཡང་སླད་ཀྱིས་རྒྱ་གར་གྱི་པཎྜི་ཏ་ཆེན་པོ་ནག་པོའི་ཞལ་སྔ་ནས་ཀྱིས་བཤད་༼
ཤྲཱི་ཛྙཱ་ན་ཀ་ར་པཱ་ལས་བཤད་ནས་ཟེར་བ་ལྟར་ན། དཔལ་ཡེ་ཤེས་སྐྱོང་བར་བྱེད་པའོ། །༽ནས། བོད་ཀྱི་ལོ་ཙྪ་བ་འགོས་ལྷས་བཙས་ཀྱིས་ཡུལ་དབུས་ཀྱི་དཔེ་དང་གཏུགས་ཏེ་བཅོས་པའོ། །རྗེ་རིན་པོ་ཆེ་འགོས་ཀྱིས་དང་

པོར་ལོ་ཆེན་གྱིས་བསྒྱུར་བའི་སྒྲོན་གསལ་ལ་བཤད་པ་མང་དུ་མཛད། དེའི་རྗེས་སུ་ཁོང་རང་གིས་ཛྙཱ་ནཱ་ཀ་ར་ལ་བརྟེན་ནས་འགྱུར་བཅོས་མཛད་པ་ལ་བཤད་པ་མང་དུ་མཛད། དེའི་རྗེས་སུ་ཁོང་རང་གིས་ནག་པོ་དམ་ཚིག་རྡོ་རྗེ་ལ་བརྟེན་ནས་འགྱུར་བཅོས་
མཛད་པའི་སྒྲོན་གསལ་ལ་བཤད་པ་མང་དུ་མཛད་པའི་གནད་ཀྱིས། འགོས་འགྱུར་རང་ལའང་དཔེ་མི་མཐུན་པ་མང་དུ་ཡོད་ནའང་། འགྱུར་རིམ་པ་གསུམ་པ་དག་པར་བླ་མ་གོང་མ་རྣམས་མཛད་པར་འདུག་པས། འགྱུར་གསུམ་པ་ལ་གཞི་བྱས་ནས་
འགོས་འགྱུར་གྱི་སྒྲོན་གསལ་མང་དུ་བསགས་ཏེ། དོན་ལ་ཞིབ་ཏུ་དཔྱད་ཅིང་འགོས་འགྱུར་གྱི་ཆ་འགའ་ཞིག་མི་བཅོས་སུ་མི་རུང་བ་རྣམས་ལ། འགྱུར་གསར་པས་སྐྱེད་ཐོན་པ་རྣམས་འགྱུར་མཆན་དུ་བཀོད་པའི་ཞུས་དག་ཡིད་ཆེས་པའི་གནས་སུ་
རུང་བར། དཔལ་གསང་བ་འདུས་པའི་རྣལ་འབྱོར་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས། འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་དག་ཏེར་བྱས་པའོ། །། །སརྦ་མངྒ་ལཾ།། 
༈ དོན་མང་གཞུང་ཉུང་ཤིན་ཏུ་གཏིང་དཔག་དཀའ། །རྣམ་མང་བཤད་པའི་རླབས་ཀྱི་འཕྲེང་བས་དཀྲིགས། །དངོས་གྲུབ་གཉིས་ཀྱི་རིན་ཆེན་གཏེར་གྱུར་པ། །དཔལ་ལྡན་འདུས་པ་བདུད་རྩིའི་རྒྱ་མཚོ་ཆེ། །སྦས་དོན་གསལ་བའི་ཀླུ་སྒྲུབ་མན་ངག་གིས། །རྒྱུད་རྒྱལ་གདམས་པར་
ཤར་བའི་ཉམས་ལེན་དང༌། །རིགས་ལམ་ཕྲ་མོ་ཕྱེད་པའི་རྣལ་དཔྱོད་གྱི། །སྲུབ་ཐག་བཟང་པོས་དཀྲིས་པའི་བཤད་རྒྱུད་ཀྱི། །སྲུབ་ཤིང་མཆོག་གིས་ཡང་ཡང་བསྲུབས་པ་ལས། །ཚིག་གི་ཟུར་ཕྱིན་དོན་གྱི་གནད་གསལ་བ། །སྔོན་ཆད་ཕྱོགས་འདིར་མངོན་དུ་མ་གྱུར་པའི། །ཚིག་དོན་བདུད་རྩིས་

གང་བའི་བུམ་པ་རྙེད། །དེ་ལས་འོངས་པའི་རྣམ་དག་བདུད་རྩིའི་ཆུ། །སྒྲོན་མ་གསལ་བའི་གླེགས་བམ་ངོས་རྣམས་ལ། །ཡི་གེའི་གཟུགས་ཀྱིས་ཆགས་པའི་མཆན་བུ་འདི། །རྣམ་དཔྱོད་ཡངས་པའི་མིག་གི་བདུད་རྩི་འོ། །རབ་འབྱམས་གཞུང་དང་ཁྱད་པར་དུ། །
ཕྱོགས་འདིར་འགྱུར་བའི་འཕགས་སྐོར་དང༌། །ཚུལ་འདིར་སྦྱངས་པ་ཆེ་བ་ཡི། །གངས་ཅན་མཁས་པའི་གཞུང་རྣམས་ལ། །རིང་དུ་ལེགས་པར་སྦྱངས་པའི་མཐར། །བཀོད་པ་ཡིན་མོད་འོན་ཀྱང་ནི། །ཚུར་མཐོང་བློ་མིག་ཞན་པའི་མཐུས། །ཇི་བཞིན་མིན་བཤད་སྙིང་ནས་འཆགས། །
དེར་འབད་པ་ལས་འོངས་པ་ཡི། །ཚོགས་གཉིས་ཤིན་ཏུ་དཀར་བ་རྣམས། །ལམ་བཟང་འདི་དང་མི་འབྲལ་ཞིང༌། །འགྲོ་ཀུན་ལམ་འདིས་བགྲོད་ཕྱིར་བསྔོ། །ཞེས་དཔལ་གསང་བ་འདུས་པ་སྒྲོན་མ་གསལ་བས་བཤད་པའི་མཐའ་གཅོད་ཀྱི་སྤྱི་དོན་ནི་ལོགས་སུ་བཤད་པ་བྱེད་པར་ཡོད་ལ། 
རྩ་འགྲེལ་གྱི་ཚིག་དོན་ཟུར་ཕྱིན་པར་མཆན་གྱིས་གསལ་བར་བཤད་པ་འདི་ནི་མང་དུ་ཐོས་པའི་དགེ་སློང་གསང་བ་འདུས་པའི་རྣལ་འབྱོར་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ། །འདིས་ཀྱང་བསྟན་པ་རིན་པོ་
ཆེ་ཕྱོགས་དུས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པར་བྱེད་ནུས་པར་གྱུར་ཅིག། དུང་ཕྱུར་གཉིས་ལྷག་རྒྱུད་སྡེའི་ཟ་མ་ཏོག། དཔལ་ལྡན་འདུས་པའི་རྒྱུད་རྒྱལ་རིམ་གཉིས་དོན། །མཐའ་དྲུག་ཚུལ་བཞིའི་
རྒྱ་འགྲོལ་བཤད་རྒྱུད་ཀྱི། །མན་ངག་མངོན་གྱུར་བདེ་བའི་མགོན་པོ་དང༌། །ས་ར་ཧ་དང་དཔལ་མགོན་ཀླུ་ཡི་ཞབས། །དངོས་གྲུབ་རིན་ཆེན་གཏེར་གྱུར་ལེགས་བཤད་ཚོགས། །གཅིག་གྱུར་སྒྲོན་མ་གསལ་བའི་དཀའ་བའི་གནས། །

ལོགས་སུ་འགྲེལ་ཞིང་ཚིག་དོན་མཆན་གྱིས་ནི། །གསལ་བར་བྱེད་པ་འཛིན་མའི་ཁྱོན་ཡངས་པོར། །འཇམ་མགོན་བློ་བཟང་གྲགས་པ་ལས་གཞན་སུ། །དེ་ཕྱིར་བསྟན་པའི་སྙིང་པོ་འདུས་པ་དང༌། །བློ་བཟང་རྒྱལ་བསྟན་སྲིད་མཐར་ཡུན་འཕེལ་ཞིང༌། །
མི་ཟད་ཆོས་སྦྱིན་རྒྱ་ཆེར་སྤེལ་བའི་སྒོ། །འབྱེད་ཕྱིར་ལྷག་པའི་བསམ་པས་འདིར་འབད་དོ། །དེ་ལྟར་ཡིད་རབ་དང་བས་ལུས་ངག་གིས། །ཚུལ་འདིར་བརྩོན་པའི་ལུས་ཅན་མཐའ་དག་ཀྱང༌། །གནས་སྐབས་དུས་ཀྱི་ཆད་པ་ཉེར་ཞི་ནས། །མཐར་
ཐུག་ཟུང་འཇུག་དཔལ་ལ་མྱུར་སྤྱོད་ཤོག། ཁྱད་པར་གནམ་བསྐོས་དགའ་ལྡན་ཕོ་བྲང་གི། ཆོས་དང་སྲིད་ཀྱི་ལེགས་མཛད་སྙན་པའི་གཏམ། །སྲིད་རྩེའི་ཡུལ་སར་བསྒྲེང་པའི་དགའ་སྟོན་ལ། །མཐའ་དག་སྐྱེ་བོས་རྟག་ཏུ་སྤྱོད་པར་ཤོག། 
དེ་ཡི་མཐུ་ལས་རྒྱ་མཚོའི་གོས་ཅན་ཁྱོན། །ཁྱབ་པའི་སྐྱེ་རྒུ་ཕན་ཚུན་བྱམས་སེམས་ལྡན། །ནད་མུག་འཁྲུག་རྩོད་མི་འདོད་གདུང་བ་ཀུན། །ཉེར་ཞི་རྫོགས་ལྡན་དཔལ་ལ་སྤྱོད་པར་ཤོག། ཅེས་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་
པ་ཞེས་ས་གསུམ་གྱི་སྒྲོན་མེ་གཅིག་པུ་པ་དེའི་རྒྱས་འགྲེལ་སྒྲོན་མ་གསལ་བའི་ཚིག་དོན་དཔྱིས་ཕྱིན་པར་མཆན་འགྲེལ་གྱིས་གཏན་ལ་འབེབས་པར་མཛད་པ་འདི་ཉིད། སྔ་སོར་པར་དུ་བརྐོ་འདུན་བགྱིས་པ་དག་གི་ཡང་ཇི་བཞིན་ཐོག་ཏུ་ཁེལ་དཀའ་བ་བྱུང་འདུག་པ་དང༌། ཁྱད་
པར་དུ་འཇམ་མགོན་ཙོང་ཁ་པ་ཆེན་པོས་གསུང་རབ་རྣམས་ཀྱི་ཡང་གཙོ་བོར་གྱུར་པ་དང༌། གོང་མ་ལྔ་པ་ཆེན་པོས་རྗེའི་བཀའ་འབུམ་ཡོངས་རྫོགས་པར་དུ་གནང་རྩིས་ཀྱི་ཐུགས་དགོངས་རྫོགས་ཤིང༌། ཆོས་འདི་དོན་གཉེར་ཅན་མང་པོར་ཕན་ནམ་སྙམ་པས་ཀྱང་ཀུན་ནས་བསླངས་པ་དང༌། ཉེ་ལམ་

བྱང་རྩེ་ཆོས་རྗེ་དགེ་འདུན་ཕུན་ཚོགས་པའི་ཞལ་སྔ་ནས་ཀྱི་གླེགས་བམ་འདིའི་པར་ཡིག་གི་ཕྱི་མོར་ཞུས་དག་དང༌། པར་པའི་ཡོན་ཐོབ་རྩིས་གཞི་ལྟར་དངུལ་རྐྱང་ཕུལ་ཏེ། སྤྱིར་རྗེ་རིན་པོ་ཆེའི་གསུང་འབུམ་འཕྲོས་རྣམས་དང༌། ཁྱད་པར་སྒྲོན་གསལ་མཆན་བཅས་
གང་མྱུར་དགོས་ཚུལ་ནན་ཆེན་བྱུང་བས་ཀྱང་མཚམས་སྦྱར་ཏེ་པར་དུ་བསྐྲུན་པར་བྱས་ཡོད་པ། སྤྱིར་ན་པར་དུ་མ་འཁོད་པའི་འགྲོ་དོན་ཆེ་བའི་རིགས་ལ་བྲིས་ནོར་རྒྱུན་འབྱམས་དང༌། སོ་སོའི་དཔེ་ཡིན་པར་བསམ་པས་བསམ་ཚོད་སྣ་ཚོགས་བྲིས་པ་ལས་མཆེད་པ་མང་ཞིག་ཡོང་གི་ན་འདུག་
པ་ལྟར་འགྲེལ་མཆན་འདིར་ཡང་སྦྲུལ་ཤད་དང༌། ཀ་རྟགས། མཆན་འཇུག་སོགས་ལ་མི་འདྲ་བ་མང་ཞིག་འདུག་པ་གཞུང་དང་རྒྱལ་མཚན་མཐོན་པོ་གཉིས་ཀྱི་ཕྱག་དཔེ་དང༌། འཆད་ཉན་པ་དག་གི་དཔེ་ཁུངས་བཙུན་གྱིས་མཚོན་འགྲེལ་པ་དང་ཟིན་བྲིས་ཉི་ཤུ་སྐོར་བསགས་ཏེ་ཞུས་དག་ལེགས་
པར་གྲུབ་པ་ལས། མཆན་དངོས་གཞི་དང༌། རྒྱ་སྐད་ཀྱི་རིགས་རྣམས་མཐུན་མིན་བྱུང་བ་རྣམས། འཕགས་འོད་ཡོན་ཏན་རྒྱ་མཚོ། རྗེ་ཤེས་རབ་སེང་གེའི་དངོས་སློབ་བཅས་འགྲེལ་བཤད་རྣམ་ངེས་སོར་བཞག་དུ་བྱས། དཀྱུས་མཆན་རྣམས་དང༌། རྩ་འགྲེལ་གྱི་ཁ་བསྐང་ཕལ་ཆེ་བ་
དཀྱུས་སུ་བཀོད། ཟུར་མཆན་གྱི་རིགས་ཡིག་འཕྲེང་དངོས་གཞིའི་སྟེང་འོག་སོགས་ཅི་རིགས་པ་ནས་བཅུག་ཅིང༌། དེ་ཡང་སྤྱིར་ན་དཀྱུས་མཆན་རྣམས་དཀྱུས་མའི་དོན་དང༌། ཟུར་མཆན་རྣམས་འཕྲོས་དོན་ལས་དཀྱུས་མའི་དོན་མིན་པར་བརྟེན། དཀྱུས་ཟུར་གྱི་མཆན་འཇུག་ཚུལ་ཡང་ཡི་གེའི་
སྲུབས་ལ་བཅུག་པ་དང༌། ཡི་གེ་དང་ཚེག་གི་སྟེང་འོག་ཏུ་འཇུག་པའི་དབྱེ་བ་རྗེ་རིན་པོ་ཆེ་ཉིད་ཀྱིས་གནང་བའི་དོན་བཞིན་དཀྱུས་མཆན་དངོས་གཞི་དཀྱུས་མའི་དོན་དུ་མ་ཟད་ཚིག་གོང་འོག་གཉིས་ཀར་འགྲིག་པ་དགོས་ཤིང༌། ཟུར་མཆན་ལ་ངེས་པ་མེད་རུང༌། རེ་གཉིས་ལ་དོན་དཀྱུས་མཆན་དུ་ཐོབ་པ་འདྲ་

ཞིག་བྱུང་ཡང༌། དཀྱུས་མཆན་དུ་བྱས་ན་འགྲེལ་པའི་འཇུག་ཡུལ་གོང་འོག་གང་རུང་རེ་མ་འབྲེལ་བ་ཆེན་པོར་གྱུར་པ་དག་ཟུར་མཆན་དུ་བཀོད། ས་བཅད་མཚམས་སྦྲུལ་ཤད་ཡང་འགྲེལ་ཚིག་ལ་འཐེན་ཕྱོགས་ཡོད་པར་བརྟེན། རྣམ་ངེས་དང་བསྡུས་དོན་གྱི་དཔེའི་རིགས་ལ་མི་མཐུན་པ་ཁ་ཤས་འདུག་པ་
དགའ་ལྡན་གྱི་བསྡུས་དོན་པར་རྙིང་སོར་བཞག་ཏུ་བྱས་ཏེ། ཡིད་ཆེས་ཀྱི་གནས་སུ་ལེགས་པར་གྲུབ་ཡོད་པས། ཐོག་མར་པར་གྲུབ་མཚམས་རང་ནས་རྩ་བ་རྣམས་སེར་འབྱེད་དང༌། ཀ་རྟགས་དང༌། འགྱུར་མཆན་དང་སྦྲུལ་ཤད་རྣམས་མཚལ་གྱིས་ཕྱེ་ན་ཤིན་ཏུ་ལེགས་པས་དེ་ལྟར་ཅི་འགྲུབ་བྱ། 
སེར་འབྱེད་ཅིས་ཀྱང་མ་གྲུབ་ནའང་ཀ་རྟགས་དང༌། འགྱུར་མཆན་སྦྲུལ་ཤད་རྣམས་མཚལ་གྱིས་ཕྱེ་བ་ཞིག་བྱུང་ན་གོ་བདེ་ཞིང༌། དང་བ་འདྲེན་པ་སོགས་ལ་ཁྱད་ཆེ་ངེས་སུ་ཡོད་པས་དེ་ལྟར་ཅི་ནས་ཀྱང་མཛད་པ་ཞུ། འདིས་ཀྱང་བསྟན་པའི་སྙིང་པོ་འཇམ་མགོན་བླ་མ་ཙོང་ཁ་པ་ཆེན་པོའི་བསྟན་པ་
ཕྱོགས་དུས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།སྭ་སྟི། ཟག་མེད་དྲི་བཞོན་འདོ་ཟེར་ལྡ་པའི་གཞུར། །རྣམ་ཀུན་མཆོག་ལྡན་སྟོང་ཉིད་མདའ་སྦྱར་ཏེ། །སྣང་ཞེན་ཕས་རྒོལ་སྙིང་འབུགས་ཨ་རྫུན། །རྒྱུད་སྟོན་བདེ་ཆེན་མགོན་
དེའི་ལེགས་གསུངས་ཕུལ། །མདོ་དོན་སྙིང་པོར་འཁྱིལ་པའི་ཟ་མ་ཏོག། །ཆོས་གཞན་གོང་ན་མེད་པའི་རྒྱུད་ཀུན་རྕེ། །འཇིག་རྟེན་གསུམ་གྱི་རིན་ཆེན་གཅིག་པུ་འདིར། །མཐའ་དྲུག་ཚུལ་བཞིས་བཅིངས་པའི་བཤད་པའི་རྒྱ། །བཤད་རྒྱུད་དྲུག་གི་ཐུར་མས་དབྱེ་
བའི་ཚུལ། །ཀླུ་སྒྲུབ་ཡབ་སྲས་མན་ངག་རྫོགས་པའི་གནད། །གསལ་བྱེད་སྒྲོན་གསལ་མིག་གི་བདུད་རྩིར་གྲུབ། །བསྡུས་དོན་དཀའ་པའི་གནད་ལ་མཐའ་བཅོད་པ། །ཟུར་དུ་སྤེ་ལ་ཞ་ངི་ཚིག་གདོན་བཀའ་མཚན་གྱིས། །ལེགས་བཀལ་སྣང་གཏེར་སྐལ་བཟང་ཡིད་ཀྱི་

མཁར། །ལུང་རིགས་འགྱོགས་འགྲོས་ཉེར་དྲངས་ཙོང་ཁ་པའི། །ལེགས་པ་བཤད་གྲུ་ཕྱོགས་བསྒྱུར་པའི་བོད་ཆེན་གྲངས། །འཛད་མེད་པར་གྱི་འཁྲུལ་འདེགས་མཆོད་སྦྱིན་སྒོ། །དད་གཏོང་སྙིང་སྟོབས་འཁུར་གྱིས་རྟག་ངལ་
པའི། །དགའ་ལྡན་སྐུ་བཅར་དར་ཧན་འབོད་དེས་ཕྱེ། །དེ་ལས་འོངས་པའི་རྣམ་དཀར་ཟླ་ཟེར་རྡུལ། །མདོ་སྔགས་བསྟན་སྙིང་ཀུནྔས་འཐུང་པའི་རོས། །སྐལ་བཟང་ར་ཡིག་གཉིས་ཚོགས་རྟག་མྱོས་པས། །བཤད་སྒྲུབ་གླུ་དབྱངས་ཕྱོགས་ཀུན་སྙན་
པར་ཤོག། །ཕྱག་ན་པདྨ་ཡབ་སྲས་ཀྱིས་མཚོན་པའི། །བསྟན་འཇིན་དམ་པའི་སྐུ་ཚེ་རྟག་བརྟན་ཅིང་། །རླབས་ཆེན་མཛད་འཕྲིན་འཛིན་མའི་མཐར་གདལ་པས། །དུས་མཐར་ཕན་བདེའི་གཞི་རྩ་ཚུགས་པར་ཤོག། སྨན་ལྗོངས་འདིས་མཚན་འཇིག་རྟེན་
ཁམས་ཀུན་ཏུ། །དཀར་མིན་རྒྱུ་དང་དེ་འབྲས་དུཿ ཁའི་དྲི། །དགེ་ལེགས་མཁའ་གླང་གཡོ་པའི་ལྡིང་ཁང་ནས། །བབས་པའི་ཕན་བདེའི་ཆར་གྱིས་དག་པར་ཤོག། །རྒྱུ་སྦྱོར་འབྲེལ་ཐོབ་ཀུན་ཀྱང་གནས་སྐགས་སུ། །ཆོས་མཐུན་རེ་འབྲས་ཡིད་སྨོན་
ལྟར་འགྲུབ་ཅིང༌། །མཐར་ཐུག་སྐུ་བཞིའི་མཁོ་ལག་མྱུར་རྫོགས་ནས། །འགྲོ་ཀུན་གྲོལ་བའི་གཉེན་དུ་གྱུར་ཅིག་གུ། །དེ་ལྟར་དད་གཏོང་སྟོབས་ཀྱིས་ཕྱུག་པའི་དགའ་ལྡན་༧ སྐུ་བཅར་མཁན་པོ་དགེ་སློང་བློ་བཟང་དཔལ་ལྡན་དོན་གྲུབ་ཀྱིས་བར་བྱུང་
བཅུ་བཞི་པའི་ཤིང་གླང་ལོ་ནས་བཟུང་རཱེ་བླ་མ་ཡབ་སྲས་རྣམ་གསུམ་གྱི་བཀའ་འབུམ་གསུང་པར་གསར་བསྐྲུན་སྐབས། །འགྲེལ་ཆེན་སྒྲོན་གསལ་གྱི་དཀའ་གནད་མཆན་བུས་བཀྲལ་པའི་ཡང་འགྲེལ་འདི་ཉིད་དབུས་གཙང་གསུང་འབུམ་བྲི་བར་གྱི་ཁྲོད་དུ་བཞུགས་པ་རྣམས་ལ་བཅད་མཚམས་

སྤྲུལ་ཤད་དང་། མཆན་བུའི་ཆིག་སྣ་རིང་ཐུང་། དཀྱུས་ཟུར་གྱི་མཆན་བུའི་འདུག་མཚམས་ཀྱང་མཐུན་མིན་ཅི་རིགས་ལ་བརྟེན་བས་མ་ཕྱིའི་ཡིད་རྟོན་དཀའ་བར་བརྟེན། ༧ རྒྱལ་མཆོག་བདུན་པ་ཆེན་པོའི་སྐབས་དབུས་རྒྱུད་སྟོད་སྨད་གཉིས་ཀྱི་འཆད་ཉན་ལ་དམིགས་ཕུགས་པའི་རྩ་རྒྱུད་འགྲེལ་པ་
བཞི་སྦགས་དང་བཅས་པའི་གསུང་པར་གསར་བརྐོས་སྐབས་ཀྱི་བར་བྱང་དུ་གསལ་བ་སྟར། །དཔེ་ཚན་མང་པོ་ཁུ་བསྡུས་ཀྱིས་དཔྱད་ཞིབ་ཕུལ་དུ་ཕྱིན་པ་མཛད་སྣང་ཡང་། བྲིས་བརྐོས་ཀྱི་བཟོ་བའི་ལག་སྨྱོན་ལས་ཡིག་སྡེ་པ་ནོར་བ་དང་། རྟགས་དང་མཆན་བུའི་འཇུག་ཡུལ། མཆན་བུ་དཀྱུས་དང་
དཀྱུས་ཡིག་མཆན་བུར་ཤོར་བའི་བྲིས་སྐྱོན་འགའ་ཟུང་མཆིས་པ་ནི་གཟུར་གནས་ཉམས་མྱོང་ཅན་གྱིས་མཁྱེན་གསལ་དུ་མ་ཟད་། འགྲེལ་པར་དཔེ་རིང་འདི་རང་ལ་བརྟེན་བའི་འགྲེལ་བའི་དག་ཡིག་ཟེར་བ་ཧ་ལ་རྒྱུགས་མཁན་ཕ་ལ་ཆེར་གྱིས་རྟག་དཔྱོད་མེད་པར། འགྲེ་དཔེ་ལས་ཀྱང་དེ་ཉིད་གཅིགས་སུ་
འཛིན་པ་ཞིག་འདུག་ཀྱང་། དེ་ཉིད་ཀྱང་པར་དུ་མ་འཁོད་པའི་སྟགས་ཀྱིས་བྲིས་ནོར་རྒྱུན་འབྱམས་དང་། རེ་ཟུང་ནི་དོན་སྐྱོན་མན་ནམ་སྙམ་པའི་དཔྱོད་གཞི་ཅན་ཞིག་ལས་མཐའ་གཅིག་ཏུ་ཡིད་རྟོན་དཀའ་བ་དང་། །གཞན་ཡང་དེང་དུས་ཀྱི་འཆད་ཉན་སྐབས་སྟེང་མཆན་དང་འོག་མཆན་གྱི་ཐ་སྙད་ཞིག་སྨྲ་ཡང་། མཆན་
དེ་གཉིས་ཟུར་མཚན་ལས་གཞན་མིན་པ་ནི་གོང་དེ་མ་ཐག་༧ རྒྱལ་མཆོག་འདུན་པ་ཚན་པས་རྩལ་བའི་བར་བྱང་དུ་གསལ་བ་བཞིན། མ་ཕྱི་དང་ཡིག་གསར་བྲིས་གཉིས་ཤག་ཚད་ཆེ་ཆུང་ག་དབང་གིས་ཟུར་དང་ཕལ་ཆེར་འོག་ཏུ་བྲི་དགོས་པ་མང་དུ་བྱུང་སོང་བས། །དེ་ལ་ནི་ཐུགས་དོགས་དབོས་མིན་
མིང་འདོགས་རང་ལ་བསམ་བློ་བཏང་ན་གུ་དོག་གི་རྒྱ་ལས་གྲོལ་བར་འབྱུར་ཞིང་། །པར་ཡིག་གསར་བྲིས་སྐབས་གོ་དཀའི་དཀའ་གནད་རིགས་འགའ་ཞིག་དང༌། །དགས་གནས་ཅན་འགའ་ཟུང་ནི་འཆད་ཉན་འཁུར་འཁྲི་གདན་ཟུང་སོགས་ལ་དྲི་རྟོག་ཐོག། །ར་བློས་གང་སྦོབས་ཀྱིས་དཔྱོད་ནས་བྲི་བརྐོའི་

བྱ་བར་གཞུག་སྟེ་ཞུས་དག་པར་བགྱིད་པའི་ཁུལ་དུ་མཆིས་ཀྱང་། རང་གི་བློ་གྲོས་ཀྱིས་མ་འཆུན་པའི་ཆིག་དོན་གྱི་ཆ་ལ་ནོར་འཁྲུལ་ཤོར་བ་ཡོད་པ་གར་མ་ཆག་པས། །རྣམ་དཔྱོད་ཅན་རྣམས་ཀྱིས་ཞིབ་ཏུ་
དཔྱད་དེ་གད་བརྡང་གྱི་ཚུལ་དུ་ལྷང་ཞུགས་སེལ་བར་རིགས་ཤིང་། རྒྱུ་མཚན་མེད་པར་ཕྱོགས་ལྷུང་གིས་སྨྲ་པའི་བ་ནི་ཡང་དག་པར་རྫོགས་པའི་སངས་རྒྱས་ཀྱིས་ཀྱང་མ་ཁེབས་པས། ཅི་དགའ་བར་སྨྲས་ཀྱང་འགལ་བ་ཡོད་པར་
མ་མངོན་ནོ་ཞེས་འདི་ཉིད་ཀྱི་ཞུས་དག་བྱེད་པོ་རྒྱུད་སྟོད་ཤར་རྩེའི་གོ་མིང་འཇིན་པ་གྱི་ན་པ་སུ་མ་ཏི་མོ་ཀྵས་སྙན་བསྐུལ་གྱི་ཚུལ་དུ་གསོལ་བ་འདེབས་པའོ།།            ཤུ་བྷཾ།། 

empty page
